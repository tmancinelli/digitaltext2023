Emilio Salgari
Le grandi pesche nei mari australi
A quattrocentocinquanta chilometri dalle coste meridionali dell'America del
Sud, o meglio, dallo stretto di Magellano, si trova il gruppo delle Falkland,
scoperto fino dal 1700 da alcuni naviganti francesi di Saint-Malò e da parecchi
anni occupato dagli inglesi, nonostante le vive rimostranze del governo
della Repubblica Argentina.
Questo gruppo è composto di ben novantadue isole, per lo più semplici isolotti
di nessuna importanza, sui quali spunta un'erba assai alta, eccellente pascolo
pei buoi, ma non il più piccolo albero; due però di quelle isole meritano di venir
accennate, anzi godono al giorno d'oggi non poca importanza. La prima si
chiama West-Falkland, la seconda Ost-Falkland: sono divise da un canale,
chiamato di San Carlo. Hanno dei porti eccellenti, quali quelli d'Egmont ed
Etienne, di Voulonter e di Melville; delle colline, dei grassi pascoli e poche
piante trasportate dal Canada e coltivate con grande cura, della specie detta azedaracks o tithymalus, poiché, cosa davvero strana, su quelle terre gli alberi
non vogliono saperne di crescere, e difficilmente si acclimatizzano.
Queste due isole soprannominate sono diventate celebri, perché sono le stazioni
principali degli arditi pescatori dei mari australi, di quei pescatori che
vanno ad affrontare la mostruosa balena, la cui lunghezza tocca sovente i ventidue
metri, il gran capodolio, nella cui bocca possono stare comodamente dodici
e anche quindici uomini, gli elefanti marini, le morse e le foche, dalle pelli
di non poco valore e dai grassi preziosi.
Colà infatti, al principiare della buona stagione, in novembre, o in dicembre,
poiché in quelle regioni l'estate comincia appunto in questi mesi, si radunano
in gran numero le navi baleniere per completare le loro provviste; di colà salpano
le ardite flottiglie, che poi s'inoltrano attraverso i ghiacci del polo australe
a cercare i giganti del mare; colà si trovano quegli audaci fiocinieri o
mastri del rampone, che con un solo colpo della loro arma sono capaci di ammazzarvi
una balena delle più mostruose.Basta giungere colà all'apertura delle grandi pesche per trovarvi marinai di tutte le nazioni: inglesi, americani, danesi, olandesi e anche non Pochi figli della Liguria accorrono, ed è facile udir narrare avventure straordinarie. Un pacco di tabacco, una bottiglia di whisky o di brandy, o
autentico rhum della Giamaica, e le avventure piovono come grandine dalle labbra di quei lupi di mare, incalliti fra le tempeste e il sole marino e coraz zati contro ogni paura. Ed è appunto là che raccolsi le avventure che sto per narrare.
Nel 1880 salpava dalla baia Melville, dove aveva ultimato i preparativi, il New-Castle, un bel brigantino della portata di quattrocentosessanta tonnellate,
montato da ventidue uomini e comandato dal capitano James Swatters.
Era un legno baleniere, che si proponeva di andare a cacciare le balene e i capidolii nel golfo di Ughes, profonda insenatura che si apre nella terra di Palmer, dietro l'isola Smith. Aveva fatto provviste abbondanti, poiché ordinariamente
i balenieri fanno delle lunghe campagne e corrono sovente il pericolo
di dover passare qualche anno chiusi fra i ghiacci polari, i quali nelle regioni
australi, spinti dalle correnti, scendono talvolta fino all'incredibile latitudine
di 46° ed anche di 50°.
Il capitano Swatters, un vero lupo di mare, che aveva fatto numerose campagne
e che godeva fama di uomo esperto ed audace, risolse dapprima di visitare
le isole del Re Giorgio, che formano con Livingston, Deception, Greenwik ed
altre minori un gruppo considerevole, il quale si estende fra il 62° ed il 63° di
latitudine ed il 57° ed il 61° di longitudine.
Presso quelle isole si trovano sempre dei grandi banchi di boete, formati da piccoli
crostacei in forma di gamberi, del diametro di forse due millimetri, di cui
sono assai ghiotti i cetacei. Si estendono per parecchie leghe, talvolta fino a
venti, e si chiamano la zuppa delle balene.
Fin da principio il capitano del New-Castle aveva notato che sull'acqua del
mare si scorgevano delle grandi macchie oleose, il che indicava il recente passaggio
di quei giganteschi cetacei, e siccome quelle tracce si dirigevano verso
il sud, egli aveva lanciato la sua nave in quella direzione, certo di fare in breve
qualche grossa preda.
Otto giorni dopo, i balenieri giungevano presso l'Isola degli Stati, che si trova
a circa trecentoventi chilometri dalle Falkland, quando un gabbiere, che stava
sulle crocette dell'albero di trinchetto, segnalò un grande banco di boete, che
si prolungava indefinitamente verso il sud-ovest. Il mare, da azzurro indaco,
era diventato di una tinta bruna, il che indicava la presenza della zuppa delle
balene. Il capitano James Swatters fece preparare le barcacce e le fiocine, come
pure le lance e le lunghe lenze, poi diresse la nave verso il sud-ovest.
Era calata la sera, una sera oscurissima, essendovi della nebbia in alto; quando
verso le undici il brigantino urtava violentemente contro una massa enorme,
che pareva galleggiasse a fior di acqua e che, invece di opporre resistenza, si
spostò, emettendo una nota acuta, metallica, come un soffio potente introdotto
a gran forza entro un largo tubo di bronzo. Il capitano, che era di guardia sul
ponte, si slanciò a prua, seguito da mastro Hunter, un valente fiociniere, mentre
il timoniere faceva poggiare la nave sul tribordo, e i marinai correvano alle
braccia di manovra, pronti per girare.
- Vedi nulla? - chiese il capitano.
- Nulla affatto - rispose il fiociniere.
- Eppure abbiamo urtato.
- Lo so, capitano, e mi rompo la testa per indovinare contro che cosa abbiamo
dato di cozzo.
- Se fosse uno scoglio ci avrebbe di certo fracassata la prua.
- Che ci sia qualche banco di ghiaccio?
- Ma quella strana nota metallica?
- Lampi e tuoni! - esclamò il mastro. - Questa è grossa!
- Cosa vuoi dire?
- Voglio dire che abbiamo urtato contro una balena o un capodolio che dormiva
tranquillamente a fior d'acqua.
- è incredibile!
- Eppure, capitano, la cosa è come ve la narro, e il caso non è nuovo. So che
un bastimento a vapore tagliò nettamente un capodolio che dormiva a fior
d'acqua. Ah! Udite, capitano?...
A un due o trecento passi dalla prua del legno si era udito un sordo tonfo, e
poco dopo una larga ondata veniva ad infrangersi contro i fianchi del New-Castle. Per quanto la cosa sembrasse incredibile, non vi era ormai più a dubitare:
una balena o un capodolio si era lasciato urtare dal brigantino ed ora cercava
di allontanarsi, o per lo meno di prendere il largo.
Ascoltando con profonda attenzione, si udiva la potente respirazione del mostro
e di quando in quando si udivano dei sordi fischi, senza dubbio prodotti
dall'acqua che usciva dagli sfiatatoi.
- Orsù, ragazzi - disse il capitano - calate in mare tutti i legni e preparatevi alla
lotta.
Due scialuppe da pesca, svelti, ma solidi e forti legni che si guidano con un
lungo remo, che serve meglio dell'usuale timone, e montate ognuna da un
fiociniere, da quattro rematori e da un ufficiale, che è incaricato del governo,furono subito calate in mare. Dentro si prepararono le fiocine, o meglio, i
ramponi, specie di lance terminanti in un ferro largo, in forma di un V rovesciato,
e i cui margini esterni sono taglientissimi, ma gli interni grossi e
dritti, onde impedire che la lancia, penetrata che sia nelle carni della balena,
ne possa uscire. Vi si aggiunsero altri ramponi di diversa forma, terminanti in
una specie di palla tagliente, da scagliarsi sotto la coda della balena, onde reciderle
i tendini e le ultime vertebre; quindi delle lenze, sorta di solide funicelle
lunghe ordinariamente quattrocentocinquanta braccia e terminanti in
una doga, specie di tavoletta di sughero, su cui vi sono impresse a fuoco le cifre
della nave baleniera, accadendo sovente che il cetaceo, ferito, fugga a
grande distanza e vada a morire due o trecento leghe lontano dal luogo ove fu
assalito.
Terminati i preparativi, i balenieri attesero impazientemente l'alba, studiandosi
intanto di seguire la balena, che cercava di dirigersi verso il sud. Ai primi
albori, che tinsero il mare d'una superba tinta madreperlacea, si udì il gabbiere
dell'albero di trinchetto a gridare:
- Balena a un miglio sottovento!
Le balene, siano dei mari australi o dei mari settentrionali, hanno tutte dimensioni
enormi. Generalmente toccano i venti metri di lunghezza e pesano
dalle 90 alle 100 tonnellate.
Hanno la forma di un immenso cilindro, non però regolare, poiché verso il
centro si alza assai, una testaccia enorme, con una bocca lunga tre metri e alta
quattro, munita superiormente d'una specie di denti chiamati fanoni, lunghi
cinque metri, un po' curvi, variegati o neri, e che sono in numero di settecento.
Sono quelli che chiamaNSI usualmente stecche di balena.
La lingua di questi giganti del mare tocca sovente gli otto metri di lunghezza;
gli occhi invece sono tanto piccoli e tanto affondati nella grascia, che di rado
si vedono. Le pinne sono grandi, lunghe tre metri e larghe due, e la coda che è di forma conica, terminante in due smisurate pinne, è così robusta da sollevare
con un solo colpo una vera montagna d'acqua, o da fracassare i fianchi di
una nave.
La balena segnalata era una delle più grandi, poiché misurava circa ventidue
metri, e doveva dare non meno di cinquanta tonnellate d'olio, quindi un guadagno
di circa 20 o 25.000 lire. Navigava lentamente a circa un miglio dalla
nave, e non pareva disposta a lasciare quei paraggi, che abbondavano di boete, il suo cibo prediletto.
Al comando dei due ufficiali poppieri, le due piccole baleniere lasciarono il
brigantino e si diressero in silenzio verso il mostro marino, che pareva completamente
assorto nel suo pasto.
Il corpo della balena era perfettamente visibile e luccicava come una lama
d'acciaio sotto i primi raggi di sole, essendo sempre così unto da riflettere la
luce. Di quando in quando dagli sfiatatoi situati sul vertice del capo, uscivano
con sordo rumore due colonne di vapore biancastro, le quali s'alzavano per
parecchi metri, disperdendosi poi in goccioline oleose, che ricadevano sul
mare.
Le due scialuppe, sempre nel più profondo silenzio, si avvicinavano, mentre il
brigantino si portava verso il sud, non essendo raro il caso che la balena, resa
furibonda dalle ferite, si getti anche contro le navi, mandandole a fondo.
Mastro Hunter e il suo collega Fox, altro valente fiociniere, avevano già impugnati
i ramponi e si tenevano a prua, con un ginocchio fortemente incastrato
in una specie di scanalatura per non perdere l'equilibrio nel momento supremo.
Erano già giunte le scialuppe a duecento metri, quando la balena, forse accortasi
della presenza di quei minuscoli, sì, ma pur sempre formidabili nemici,
lanciò una nota acuta, metallica, battendo la coda con inquietudine. Malgrado
le ondate, le due baleniere non si fermarono, anzi raddoppiarono la corsa,
lasciando ormai da parte ogni prudenza.
- Attenzione! - gridò mastro Hunter. - La balena sta in guardia!
Il cetaceo stava per muoversi. Battè le sue immense pinne pettorali, descrisse
un mezzo giro, presentando ai nemici la testa, poi affondò bruscamente, formando
una specie di gorgo, che attrasse per parecchi metri le due navi.
- Allarghiamo - disse mastro Hunter. - La balena può giungerci per di sotto e
mandarci tutti ad assaggiare un po' d'acqua salata.
Le due scialuppe si allargarono, poi si arrestarono, attendendo con viva ansietà la ricomparsa del gigante. Quantunque fossero tutti agguerriti contro simili
pericoli e avessero fatto tutti le loro prove, pure erano pallidi, e soprattutto
i due fiocinieri. Si sarebbe detto che erano stati tutti presi da quella strana
paura che colpisce sovente i balenieri alla presenza di quei grandi mostri, paura
che paralizza le loro forze e che può diventare a loro fatale.
D'improvviso, a circa sessanta braccia dalla scialuppa di Hunter, apparve sulla
superficie del mare un largo remolìo.
- Pronti ai remi! - dissero gli ufficiali. - La balena sta per riapparire.
Infatti poco dopo appariva un punto nerastro, che era l'estremità del muso del
cetaceo, poi apparvero gli sfiatatoi, indi la massa intera, che emerse quasi tutta
d'un colpo, sollevando un'ondata circolare, una vera muraglia liquida, la
quale andò a rompersi con cupo fragore contro le due barche, che ne furono
violentemente sballottate. IL cetaceo lanciò fuori due colonne di vapore dapprima denso, poi più chiaro,
indi immerse nuovamente il capo e scivolò a fior d'acqua per trenta o quaranta
secondi.
- La balena scandaglia -1 disse mastro Hunter, alzando il rampone e tenendosi
pronto mentre le scialuppe si avvicinavano, pronte a precipitarsi all'assalto.
Per otto o dieci minuti la balena continuò quella strana manovra, poi riapparve
alla superficie, gettando due nuove colonne di vapore, ma più fitte di prima.
Era il momento atteso dai balenieri per cominciare la terribile lotta. I due legni
si avvicinarono rapidamente al gigante, e mastro Hunter, pallido, ma risoluto,
alzato il rampone e fattolo ondeggiare qualche po' innanzi e indietro, lo
lanciò alla distanza di appena trenta passi.
L'arma micidiale si infisse profondamente nella grascia della balena, ma questa
subito non s'accorse di essere stata ferita. Quattro secondi dopo, poiché tanto
occorre prima che senta il dolore, mandava una formidabile nota e si inabissava
con fragore, agitando pazzamente la coda.
- Indietro! - gridarono gli ufficiali.
Le due scialuppe virarono di bordo e si affrettarono a prendere il largo. Era tempo: la balena stava per riapparire, ma non più mansueto cetaceo, sibbene
furibonda e pronta alla lotta.
Risalì a galla con tale slancio da uscire più che mezza fuori delle onde e si mise
a correre all'impazzata, emettendo note sempre più potenti e sconvolgendo
l'oceano con furiosi colpi di coda. Faceva paura vedere quel gigante irritato e
ci era infatti da fremere, poiché sarebbe bastato un solo urto per sfracellare le
due leggere scialuppe.
Dal suo fianco destro, ove si vedeva ancora infisso il rampone, usciva un largo
zampillo di sangue, il quale arrossava la spuma delle onde.
Mastro Hunter, che lasciava scorrere la lenza attaccata al rampone, non perdeva
di vista il mostro, e si era munito della lancia colla palla tagliente per vi>
brargli il colpo mortale, mentre il suo collega Fox cercava di lanciare il secondo
rampone.
La balena però non accennava a lasciarsi avvicinare, né a mostrarsi infiacchita
per la perdita del sangue, anzi pareva attingesse nuova energia. Si inabissava
con un fragore paragonabile al tuono, tornava a galla, lanciando dagli sfiatatoi
dense colonne di vapore, si rovesciava sul fianco ferito, cercando di strapparsi
l'arma, si precipitava in tutte le direzioni, tentando di sfracellare le scialuppe,
che avevano un gran da fare per evitarla, e mandava note sempre più
potenti, più metalliche.
nota: 1 è un termine adoperato dai balenieri, e che significa che la balena cerca se vi sono nemici
prima di apparire tutta intera.
Ad un tratto parve che fosse spossata da quei lunghi sforzi, e si arrestò, soffiando
rumorosamente. Mastro Fox si affrettò ad avvicinarsi e, approfittando del
momento in cui alzava la coda, le lanciava sotto le ultime vertebre la larga
lancia foggiata a disco tagliente, recidendole i tendini caudali. A quella nuova
ferita la disgraziata balena, presa dal terrore, si diede alla fuga verso il nord-est,
in direzione del brigantino, ma non era una fuga propriamente detta, poiché
scivolava a zig-zag, arrossando il mare col proprio sangue. Pareva che non ci
vedesse più, poiché in caso diverso non sarebbe corsa addosso al brigantino,
che stava per mettere altre due scialuppe in mare per finirla una buona volta
con quella preda gigante.
Mastro Fox e il suo collega cercavano di seguirla, temendo che nella sua pazza
corsa non urtasse contro il legno, che aveva imbrogliate le vele; ma rimasero
ben presto assai indietro, non ostante gli sforzi erculei dei remiganti.
Infatti il voler lottare colla balena, che si calcola percorra 600 metri al minuto,
e che impiega ventiquattro giorni per andare da un polo all'altro, sarebbe
stata una pazzia. E tuttavia il pericolo incalzava, poiché pareva che il gigante,
cosa insolita, avesse preso di mira la nave.
Con due colpi di coda vi giunse addosso con grande impeto. Si udì uno schianto
terribile, seguito da urla di spavento.
La nave, colpita a prua da quell'enorme massa lanciata a tutta velocità, indietreggiò con tale impeto che le onde montarono da poppa e in un istante la
sommersero. In trenta secondi sparve tutta intera e sulla superficie corrucciata
del mare australe non rimasero che pochi oggetti galleggianti e i marinai che
si erano precipitati in acqua per non venire inghiottiti dal gorgo aperto dal
brigantino nell'inabissarsi!...
La catastrofe era stata così rapida e così inaspettata, che passarono parecchi
minuti prima che le due baleniere giungessero al luogo del naufragio.
Ebbero però la consolazione di raccogliere tutti i loro compagni che se l'erano
cavata con un solo bagno un po' freddo ed una buona dose di paura.
In quanto alla balena, dopo essere rimasta come intontita da quel cozzo furioso,
aveva proseguito la sua pazza corsa ed era andata a morire presso le coste
meridionali dell'Isola degli Stati, dove venne trovata il giorno dopo in mezzo a
un largo cerchio di sangue.
I naufraghi, accomodatisi come meglio poterono nelle due baleniere, guadagnarono
l'isola sopra accennata, che non era molto lontana, ed ebbero la fortuna
di venire raccolti verso il tramonto del giorno stesso da un bastimento
baleniere che li trasportò alle Falkland.
Non occorre dire che la balena fu spogliata del suo grasso, dei suoi fanoni e di
parte delle sue ossa, dalle quali si ritrae un eccellente nerofumo, materie che,
cedute ad altri balenieri, resero ai naufraghi la somma di oltre 40.000 lire.IN quanto al capitano del New-castel, dopo quella brutta avventura, rinunciò alla pesca dei cetacei, ed essendo discretamente ricco si stabilì alle Falkland, dove ora conduce una vita comoda e tranquilla. Se la pesca, o caccia che dir si voglia, delle balene presenta dei grandi pericoli,
ben maggiore ne offre quella dei capidolii, cetacei che in fatto di mole di
poco la cedono alle prime; ma più fieri, più coraggiosi e brutali in tutto il significato della parola.
Si chiamano anche fiseteri; ma è più esatto il nome di capidolii, avendo essi
nel capo un vero serbatoio d'olio: potrebbero anche chiamarsi i cetacei-bocca,
poiché nei fiseteri macrocefali, che abitano quasi tutti i mari, la bocca raggiunge
in lunghezza un terzo del corpo e nei micropi, che abitano solamente i
mari freddi, raggiunge la metà! Figuratevi quali immense voragini, quando poi
si pensa che sono armate da cinquantaquattro denti di forma conica e del peso
d'un paio di chilogrammi ciascuno!
Questi mostri non oltrepassano ordinariamente la lunghezza di sedici metri,
hanno un diametro di tre o quattro metri e la loro circonferenza eguaglia il
terzo della loro lunghezza. Quantunque di dimensioni così enormi, sono rapidissimi
e vivacissimi, si gettano contro tutti gli abitanti dei mari, fanno strage
di foche, di trichechi, di delfini e perfino di pescicani, e assaltano con furore la
balena, che spesso soccombe sotto i loro morsi. Tanta è la paura che siffatti cetacei
ispirano ai pesci, che si sono veduti degli squali balzare contro le spiagge
con tale impeto da uccidersi contro le rupi; dicesi inoltre che, neanche quando
sono morti, nessun pesce ardisce avvicinarsi a loro per cibarsi delle carni.
Malgrado siano così pericolosi, i balenieri li cercano avidamente su tutti i mari
e li cacciano intrepidamente, poiché rendono più delle balene. Infatti da
questi altri giganti ricavansi dalle ottanta alle cento tonnellate d'olio, che viene
adoperato per l'illuminazione e nella fabbricazione dei saponi; dalla enorme
testa estraesi il così detto bianco di balena o meglio spermaceto, che è una
specie d'olio denso, bianco, brillante, madreperlaceo e che viene adoperato in
varie preparazioni di profumeria e nella fabbricazione delle candele di lusso.
Un solo capodolio può darne perfino 3000 chilogrammi. Lo si trova racchiuso
in un canale allungato che le ossa del cranio formano riunendosi con quelle
del muso.
Inoltre dai suoi muscoli si estrae una colla eccellente e spesso nei suoi intestini
si trovano dei pezzi grossi di quella preziosa materia che è chiamata ambra
grigia, che altro non è se non una porzione di escrementi induriti per effetto di
una particolare malattia del cetaceo, e che è dotata di uno speciale ma delicatissimo
profumo, così ricercato dalle nostre eleganti signore.
Si comprenderà facilmente se i balenieri li cerchino attivamente e li affrontino
malgrado i grandi pericoli che offre una tale lotta. Per darvi un esempio di
questi pericoli, vi racconterò ora un'avventura toccata all'equipaggio di una
baleniera americana che si trovava ancora alle Falkland quando io vi sbarcai,
avventura che a suo tempo commosse vivamente gli animi di tutti i lupi di
mare e degli abitanti delle isole.
Il capitano Sanders, un americano di Filadelfia, comandante del brick Long-Island, una piccola nave che appena toccava le duecento tonnellate di
portata, aveva sciolto le vele per le regioni del sud, diretto alle isole Biscoè,
gruppo che si trova verso le coste occidentali della terra di Graham, sul 66° parallelo.
Essendo la stagione ancora fredda, poiché era partito verso la metà di settembre
del 1877 - cioè al principiare della primavera per quelle latitudini - aveva
con sé uno scarso equipaggio, non essendo ancora cominciata l'epoca delle
grandi spedizioni. Non contava che dodici uomini in tutto, due fiocinieri, due
mastri e otto marinai.
Là navigazione dapprima era stata abbastanza cattiva, poiché grandi massi di
ghiaccio erravano in gran numero sull'oceano, staccatisi dagli immensi campi
del sud, che si chiamano comunemente ice-fields. Più volte il brick aveva corso
il pericolo di venire schiacciato, specialmente durante i grandi nebbioni; ma,
protetto dalla sua buona stella, era riuscito a raggiungere gli arcipelaghi che si
estendono lungo la terra di Palmer, costa scoperta dal capitano omonimo nel
1822 e che fu più tardi visitata dal capitano Poster nel 1829 e da Biscoè nel
1892.
Dopo d'aver costeggiato quelle isole e di aver preso terra a quella del Re Giorgio,
scoperta da Roche fino dal 1675, per cacciare le foche, che si mostravano
colà numerose e che, oltre dare delle buone pelli, rendono dell'eccellente olio,
metteva la prua al sud, verso la terra di Graham.
Venticinque giorni dopo, nei pressi delle isole Biscoè, il Long'lsland veniva assalito
da una impetuosa bufera. Il vento del sud, scatenatosi furiosamente, dopo
d'aver lacerato le vele, sbatteva il legno contro una di quelle isole, spingendolo
fin sopra un grande banco.
Fortunatamente i mari australi sono fittamente popolati da un'alga smisurata,
detta macrocystis pyrifera dagli scienziati e kelp dai marinai; la quale, dopo aver fissato le sue numerose radici nel fondo del mare, s'innalza verso la superficie,
sostenuta da piccolissime vesciche, raggiungendo delle lunghezze incredibili,
settecento, ottocento e perfino mille piedi, secondo Agas-Sig, che le studiò accuratamente nel suo viaggio che fece in quelle regioni a bordo dell'Hoslar.
Queste alghe, che coprivano il banco di uno strato fitto fitto, resero meno pericoloso
l'urto, sicché il brick del capitano Sanders se la cavò con pochi guasti;
ma rimase in secco. Bisognava attendere l'alta marea perché lo rimettesse a
galla, e questa non doveva avvenire che fra otto giorni, cioè al cominciare della
luna piena.
L'indomani l'equipaggio, mentre riposava nelle cabine, veniva bruscamente
svegliato da una serie di urla spaventose e potenti, che pareva venissero dalla
parte del mare.
Il capitano Sanders indovinò subito di che si trattava, e si affrettò a portarsi
sul ponte, dove lo avevano già preceduto i mastri e i fiocinieri.
A circa un miglio dal legno un enorme capodolio micropo si avvoltolava fra le
onde smosse dalla sua potente coda bilobata, lanciando dagli sfiatatoi piccole
nuvole di vapore grigiastro.
Il mostro pareva in preda ad una viva eccitazione: si slanciava più che mezzo
fuori dalle onde, agitava furiosamente la sua lunga natatoia dorsale e apriva la
sua smisurata bocca, che poi rinchiudeva con un fracasso simile a quello che
produce un'immensa cassa nel chiudersi.
- Che sia ferito? - chiese uno dei mastri al capitano Sanders, che lo osservava
con profonda attenzione.
- No: è innamorato - rispose un fiociniere. - Siamo in primavera, e questa è la
stagione degli amori per quei brutti giganti.
- Hai ragione, Mac-Byorn - rispose il capitano. - Quel capodolio è innamorato
e smania perché gli manca la compagna.
- Lo calmeremo con un paio di ramponi - disse il fiociniere.
- Bada che ti darà da fare.
- Non temete, capitano. Fra un'ora il mostro sarà morto.
- Alle baleniere adunque!
I marinai, per nulla atterriti dalla collera del fisetere, trascinarono le due scialuppe
fino all'estremità del banco e le misero in acqua. Preparati i ramponi e
le lenze, presero il largo, cercando di avvicinarsi, senza essere veduti, al capodolio, che del resto ci vede assai male.
Essendo l'equipaggio appena sufficiente pel servizio delle due scialuppe che
devono essere montate da sei uomini ciascuna, cioè da un mastro che le guida,
da quattro rematori e da un fiociniere, a bordo della nave arenata sul banco
non rimase che il capitano Sanders.
Sia che presentisse la catastrofe che doveva accadere, o qualche altro motivo,
il capitano nel vedere partire i suoi marinai sembrava estremamente commosso
e ripetè più volte la frase:
- Che Iddio vi protegga!
Le due svelte baleniere presero rapidamente il largo, sicure di abbordare il capodolio,
il quale continuava i suoi salti e i suoi capitomboli nelle acque dell'isola.
Pareva però che avesse scorto la nave arenata sul banco, poiché di quando
in quando volgeva il capo in quella direzione, soffiava con maggior forza
dagli sfiatatoi le nuvolette vaporose, e agitava con maggior furia la possente
coda, sollevando montagne d'acqua. Quando le due baleniere furono a poche
centinaia di passi, parve più sorpreso che incollerito e, invece di prendere il
largo, mosse verso di esse, mostrando l'enorme gola aperta, che era tanto vasta
da passarvi una imbarcazione con tutti gli uomini che la montavano.
Il fiociniere Mac-Byorn, che si trovava sulla prima baleniera, si mise a gridare
ai suoi compagni:
- State in guardia, poiché il mostro sta per caricarci!
Non aveva ancora finito la frase che il fisetere si precipitò con slancio irresistibile
contro le due imbarcazioni, mandando contemporaneamente un urlo così acuto da poter essere inteso a due o tre miglia di distanza.
I	mastri delle baleniere, che si tenevano in guardia, furono pronti a virare di
bordo e si gettarono al largo, nonostante le montagne d'acqua e di spuma.
Il fisetere passò fra di loro colla rapidità di un lampo, ma il fiociniere
Mac-Byorn non si smarrì e gli tirò contro il terribile rampone, che s'infisse
profondamente in un luogo ricco di tendini e di carne.
Il gigante, sentendosi ferito, s'inabissò bruscamente; ma subito riapparve, empiendo
l'aria di urla così spaventevoli da far rizzare i capelli allo stesso capitano
Sanders, il quale, ritto sull'estremità del banco, seguiva col cuore stretto le
diverse fasi della caccia.
Le due baleniere presero subito il largo, a fine di evitare gli assalti del capodolio;
ma la loro posizione era egualmente pericolosa, poiché l'enorme cetaceo si
precipitava in tutte le direzioni con furore estremo, cercando di stritolare i nemici.
Tutto d'un tratto si trovò dinanzi alla baleniera montata dal collega di
Mac-Byorn, la quale non aveva avuto tempo di evitare l'incontro in causa delle
ondate impetuose che la scuotevano come fosse una semplice piuma.
Il mostro l'assalì con furore e voltandosi bruscamente le vibrò tal colpo di coda
da lanciarla sfracellata a più metri d'altezza. Si videro gli uomini che la
montavano roteare un istante nello spazio, poi precipitare negli abissi del mare
senza mandare un grido.
La coda del gigante li aveva uccisi sul colpo!...
Ma la lotta non era ancora finita. Il capodolio, che portava sempre infisso nel fianco il rampone, si gettò addosso alla seconda baleniera, il cui equipaggio,
atterrito dalla sventurata fine dei compagni, stava per perdere la calma.
Il mastro nondimeno evitò quel primo attacco, e mentre Mac-Byom con un
coraggio disperato lanciava un secondo rampone, ferendo nuovamente il nemico,
virava rapidamente di bordo, cercando di guadagnare l'isola, sulle cui rive
il povero capitano, impotente a portar loro un soccorso, strappavasi i capelli
per la disperazione.
Per alcuni minuti il cetaceo parve che non pensasse che al proprio dolore, che
doveva diventare più acuto di mano in mano che i due ramponi, per le continue
scosse, laceravano le sue carni; poi, vedendo ancora la baleniera che penava
faticosamente ad oltrepassare le ondate che l'assalivano da tutte le parti,
tornò alla carica. Mac-Byom aveva afferrato un terzo rampone; ma era pallido
e pareva che avesse perduto ogni fiducia.
-- Ragazzi, - diss'egli, volgendosi verso i rematori, che facevano sforzi sovrumani
per allontanarsi - se Dio non ci protegge, è finita anche per noi.
Il capodolio non era che a poche braccia e procedeva coll'immensa bocca
aperta, mostrando i suoi cinquantaquattro enormi denti. Con un ultimo colpo
di coda fu addosso alla baleniera e, afferratala fra le potenti mascelle, con
un'irresistibile stretta la sminuzzò.
Uomini e rottami sparvero in quell'ampia caverna, che si chiuse con un acuto
scricchiolìo. Un uomo però, nel supremo istante di venire inghiottito e prima che le immense mascelle si chiudessero, con una spinta disperata era caduto
fuori: quest'uomo era MacByom.
Dopo quell'orribile colpo di dente il fisetere si inabissò e non ricomparve a
galla che ad una grande distanza. Si seppe solamente più tardi che era andato
a morire presso il capo Corkbum, all'entrata del vasto golfo di Ughes, dove era
stato incontrato da un baleniere danese. Fra le mascelle convulsivamente
strette quei balenieri avevano trovato dei resti umani, ma già così stritolati da
essere irriconoscibili.
Mac-Byorn, scampato per miracolo alla strage, quantunque inebetito dal terrore
e addolorato per la perdita di tutti i suoi sventurati compagni, raggiunse a
nuoto l'isola, dove trovò il capitano che piangeva come un ragazzo.
Rimasero colà fino alla massima marea, che rimise a galla la loro nave, poi, quantunque
in due soli, si misero alla vela, cercando di riguadagnare le terre abitate.
Dopo una faticosa navigazione di tre settimane giungevano finalmente alle
Falkland, stremati di forze per le lunghe veglie e le gravi manovre.
Quell'ardita navigazione su di un legno così grande per essere guidato da sole
quattro braccia e la miseranda fine dei poveri marinai fecero molto rumore
nelle isole, e quando io vi giunsi se ne parlava qualche volta ancora, quantunque
fossero trascorsi allora due anni.
Prima di lasciare definitivamente le Falkland, che non dovevo poi più rivedere,
volli assistere allo smembramento di una piccola balena, ch'era stata uccisa a
sette miglia dall'isola di Kermolinas e che era stata rimorchiata a porto Egmont.
Il povero cetaceo aveva ricevuto due colpi di rampone presso la testa e una
lancia sotto la coda, e perdeva ancora sangue in grande quantità. Invece di
sommergersi, come spesso accade alle balene uccise, ma che poi rimontano a
galla entro le ventiquattr'ore, era andata ad arenarsi su di un banco, ma era
stata poi rimessa in mare da un flusso.
Dapprima fu saldamente ormeggiata presso la nave baleniera, ma in modo che
potesse girare su se stessa; poi i marinai cominciarono lo smembramento,
operazione non facile e che richiede una certa abilità. Servendosi di certe palette
taglienti, staccarono dapprima parte del labbro inferiore e levarono la
lingua, che pesava parecchie migliaia di chilogrammi, quindi staccarono il
labbro superiore e levarono i forum, o stecche di balena, lunghi cinque metri,
neri o variegati, in numero di settecento, e che mi dissero valere per lo meno
quattromila lire.
Ciò fatto, cominciarono la dipanazione. Staccarono una larga striscia di grascia
in prossimità del capo e la sollevarono sul ponte. Continuarono l'operazione,
facendo di mano in mano girare il cetaceo, finché questo fu ridotto a un
carcame, massa enorme rosseggiante per la carne ancora sanguinolenta.
Subito si accese il fornello, che è situato a poppa delle navi baleniere, e si
riempirono di grasso le due grandi caldaie, della capacità di quattrocento a
cinquecento litri ciascuna. Gli avanzi di grasso bastano ad alimentare il fornello,
il quale però tramanda un fumo oleoso, fetente. è una scena veramente selvaggia quella che presenta allora il ponte della baleniera.
A poppa nembi di fumo che oscurano il cielo e fanno sparire gli alberi e
le vele, sul ponte masse enormi di grasso, olio che scorre dappertutto, uomini
unti e arrossati dal sangue del cetaceo, che si agitano fra quelle ondate di fumo
con una rapidità meravigliosa e senza scambiare una parola, e al di là l'immenso
carcame del cetaceo, attorno a cui svolazzano miriadi di uccelli marini, che
si disputano i pezzi di carne a colpi di becco e d'artiglio.
L'olio che si ricava da quella grascia è d'un color giallo cupo, tramanda un odore
di pesce rancido ed è di una consistenza sciropposa. Ha una densità di 0,927
e non gela che a zero gradi.
Si compone di diversi grassi, fra i quali la cettina, la focenina, l'oleina e la
margarina, e si adopera per Pilluminazione, nella fabbricazione dei saponi e
nella lavorazione del cuoio.
Per purgarlo si adoperano dei sacchi di tela foderati di flanella e ripieni, nel
frammezzo, di uno strato di carbonigia dello spessore d'un centimetro e mezzo,
trapunti in modo che la carbonigia non ricada tutta in fondo. L'olio filtrato viene raccolto in un vaso contenente dell'acqua, in cui si scioglie una certa quantità di solfato di rame, e dopo d'averlo lasciato riposare 3 o 4 ore si estrae. Se si vuole però tenerlo purissimo, occorre ripetere 2 o anche 3 volte l'operazione. I balenieri però si accontentano di scioglierlo e di rinchiuderlo nei barili, che poi vendono ai grandi negozianti d'olio, che alle Falkland sono numerosi e che poi si incaricano di mandarlo in tutte le parti del mondo.
UN'AVVENTURA NELLE PAMPAS
Tutti, più o meno, avranno udito parlare delle pampas dell'America del Sud,
che dalle frontiere della Repubblica Argentina si estendono fino allo stretto di
Magellano.
I più generalmente credono che le pampas - e non la pampa, come quasi sempre
scrive chi non le ha visitate e udite nominare sul luogo - siano praterie
immense, dall'erba alta e grassa, perfettamente piane e sprovviste di corsi d'acqua;
e così infatti molti e molti le hanno descritte. Errore, ma errore assai grosso,
poiché quel vasto territorio, anziché essere tutto piano, è quasi sempre ondulato,
dalle coste dell'Atlantico alla gigantesca catena delle Ande; ha grossi
corsi d'acqua che si chiamano il Rio Negro, il Colorado, il Desanguadero e il
Cho di Euba; infinito numero di arroyas (fiumicelli o torrenti); dei laghi ragguardevoli,
quali PUrrè, il Salinas, il San Lucas, il Del Montes, il Gomez, ecc.,
e di tratto in tratto delle boscaglie formate da carrubi, da immensi ombù, da boyche (alberi ritenuti sacri dagli araucani), e più al sud, verso lo stretto Magellanico,
da stupendi faggi dal cupo fogliame.
In queste pampas si può dire che dura senza tregua una guerra mortale fra i primi
padroni del suolo, gl'indiani, ed i conquistatori bianchi, la razza ispano
americana. Le tribù numerose e belligere dei patagoni, che abitano al sud,
quelle dei pampa, che sono disseminate lungo la frontiera argentina, e quelle
degli araucani, che occupano le balze delle Ande, non perdono una occasione
qualsiasi per sfogare il loro odio secolare contro gli invasori che li hanno impoveriti
occupando gran parte dei loro vasti territorii di caccia.
I cristianos, come chiamano gli ispano-americani, non devono allontanarsi
troppo dai forti scaglionati lungo la frontiera, perché gl'indiani, imboscati fra
le alte erbe, li attendono dovunque. Guai alla borgata che si trova a qualche
giornata di cammino dai forti! Una brutta notte le orde degli uomini rossi piombano sui casolari, massacrano i difensori, rapiscono le donne ed i bambini
destinati un giorno a diventare schiavi, e incendiano tutto. Compiuto l'eccidio,
spariscono, s'addentrano nelle pampas, e là, fra quelle solitudini, sfidano
i soldati della Repubblica Argentina, che non osano inoltrarsi, ben sapendo,
del resto, che mai giungerebbero a liberare i prigionieri ed a battere i rapitori.
I gauchos però, uomini rotti a tutte le fatiche, metà selvaggi e metà inciviliti,
quantunque di razza spagnola pura o incrociata con sangue indiano, battaglieri
e coraggiosi, sfidano i predoni delle praterie e s'avanzano in mezzo a quelle
vaste solitudini, spingendo innanzi le immense mandrie a loro affidate.
Riuniti in due o tre, montati su rapidi cavalli, armati dei loro tromboni e dei loro
lazos (lacci), che sanno scagliare con matematica precisione, e seguiti da un
grande carro che porta le provvigioni, si allontanano per molte e molte leghe
dai forti, accampandosi all'aperto o in un piccolo recinto detto corral, improvvisato
con tronchi o rami d'albero.
è ben vero che di quando in quando gl'indiani piombano su di loro e li uccidono;
ma chi ci bada? Gli altri gauchos non si spaventano per questo, e si avventurano
nelle grandi praterie colla stessa tranquillità come se andassero a passeggiare
in una via di Roma, di Parigi o di Londra. Si deve però considerare che
non fanno grande calcolo della loro pelle, e per un nonnulla si sgozzano fra di
loro, anzi la loro passione favorita è il duello al coltello; e che uso ne fanno!...
Alcuni anni or sono, prima che il generale argentino Rocha infliggesse alle
tribù dei pampa la sanguinosa sconfitta di cui si occuparono anche i giornali
d'Europa, due gauchos lasciavano il forte Indipendenza, conducendo verso le
praterie del lago San Lucas un armento di ottocento capi di bestiame, appartenenti
al signor Josè Luanco, ricco proprietario domiciliato nei pressi del forte
Blancos.
Montati sui rapidi cavalli, veri mustani di prateria, discendenti da quei settantacinque
cavalli sbarcati dagli spagnoli sulle sponde del Rio della Plata nel
1537, e che poi si propagarono enormemente in tutta l'America meridionale, i
due gauchos poche settimane dopo giungevano sulle rive del Guamini, piccolo
corso di acqua che scaricasi nel San Lucas.
Essendo il territorio ricco di cardi giganteschi e di graminacee grasse, decisero
di accamparsi alcuni giorni presso il fiume, tanto più che fino allora non avevano
scoperto alcuna traccia di indiani.
Costruirono un piccolo corral, che rinforzarono colle tavole del carro contenente
i viveri, improvvisarono un fornello per cucinare l'asado con cuero (bue
arrostito sulla brace nella sua pelle), che forma il loro principale nutrimento e
che poi innaffiano con abbondanti sorsate di mate (specie di the che si ricava
dalle foglie della yerba mate) o di càna (acquavite assai forte).
Tutto procedeva di bene in meglio: la pampa circostante al Guamini appariva tranquilla, e la numerosa mandria trovava un pascolo abbondante. Non si erano
vedute passare, ma assai da lontano, che delle torme di cavalli selvaggi e
delle truppe di nandù, specie di struzzi che corrono con delle mosse stravaganti
che li fa rassomigliare a grossi ragni oscillanti sulle loro ragnatele, e che difficilmente
si lasciano accostare.
Degli indiani non si scorgevano ancora le tracce, segno evidente che non battevano
quella regione, e che si erano radunati altrove per intraprendere qualcuna
delle loro ladresche imprese.
Una sera però, mentre soffiava al di fuori un furioso pampero (ventaccio freddo)
e i due gauchos erano intenti a far bollire l'acqua pel mate, udirono i buoi
dare segni vivissimi d'inquietudine. Si udivano a correre in direzione del corral,
come se avessero voluto chiedere aiuto ai loro guardiani, e a muggire fortemente.
- Che ci sia qualche giaguaro? - chiese Martino Juarez, che era il più giovane
dei due gauchos.
- Non è improbabile, camerata - rispose Rodrigo Sanchez, suo compagno.
- è meglio accertarsi; io non posso vedere quelle tigri avide - disse Martino.
Si armò del suo trombone, dopo di essersi assicurato che la pietra focaia era a
posto, si sbarazzò degli speroni dalla rotella immensa, che potevano col loro
tintinnìo tradirlo, e uscì, inoltrandosi fra le alte erbe.
Il pampero al di fuori soffiava con estrema violenza, curvando furiosamente le
cime degli alti cardi ed atterrando i cespugli, e l'oscurità era così fitta da non
distinguere una persona a soli cinque passi di distanza.
Martino però era troppo buon gaucho per smarrirsi in mezzo all'oscura pampa, e
oltrepassata la mandria che si stringeva spaventata attorno al corral, si avanzò cautamente fra le erbe, nascondendosi nel mezzo di un folto cespuglio. Cosa
avesse veduto dapprima non lo si potè sapere. Rodrigo Sanchez, che era rimasto
nella capanna, lo udì poco dopo ritornare frettolosamente, chiamare il proprio
cavallo e poi allontanarsi di galoppo.
Cinque minuti più tardi un colpo di trombone echeggiava nelle pampas, seguito
poco dopo da un lontano grido, poi più nulla.
Alla detonazione strepitosa di quella grossa arma, Sanchez, che non si era mosso
dal corral, balzò in piedi. Ascoltò con profonda attenzione per alcuni istanti,
nella speranza di udire il galoppo del cavallo, ma, continuando il silenzio, si
decise di uscire in cerca del compagno.
Prese le sue armi e uscì con precauzione dal corral. Il bestiame si aggirava presso il recinto e dava sempre segni di viva inquietudine; ma nella vasta prateria
tutto era tranquillo, e non si udivano che i soffi del pampero e le lontane urla
degli aguaras (lupi rossi), nemici poco formidabili, ma che talvolta diventano
pericolosi se si uniscono in grosse bande.
Salì sul proprio cavallo e si spinse risolutamente innanzi, tenendo il trombone
sulla sella per essere pronto a servirsene, e l'estremità del lazo nella mano sinistra.
Giunto a mille metri dal campo, la sua attenzione fu attirata da qualche cosa
di nero e di grosso che si dibatteva in mezzo ai cardi. Pareva un grosso animale
ferito.
Si diresse a quella volta, tenendo gli occhi bene aperti e gli orecchi tesi per
non cadere in qualche agguato, e vide che era il cavallo del suo compagno a
cui eransi spezzate le gambe.
- La matassa s'imbroglia - mormorò il gaucho. - Gl'indiani devono entrare per
qualche cosa in questa faccenda.
Balzò d'arcione e si mise ad osservare attentamente il terreno. Aveva percorso
pochi passi, quando inciampò in un lazo che era stato teso fra due cespugli, a
pochi pollici dalla superficie.
Comprese tutto: gli indiani lo avevano senza dubbio colà teso: il cavallo di
Martino, nel fuggire, vi aveva urtato contro, spezzandosi le gambe, e il povero
cavaliere era stato sbalzato di sella.
S'inoltrò fra le alte erbe e rinvenne il compagno; ma in quale stato! I predoni
di prateria lo avevano spogliato delle armi e delle vesti e lo avevano assassinato
con tre colpi di lancia, due al petto e uno al basso ventre. Sanchez comprese
subito che, se voleva salvare la propria pelle, non doveva perdere un solo
istante. Forse gl'indiani si tenevano celati a poca distanza e lo spiavano.
Raggiunse rapidamente il cavallo, che dava segni d'inquietudine; con un volteggio
di cui vanno famosi i gauchos, che possono chiamarsi i primi cavalieri
del mondo, salì in arcione e, raccolte le briglie, partì ventre a terra verso l'est,
onde raggiungere il lago del Monte e di là il forte Indipendenza, da cui distava
però non meno di trecento chilometri.
Non poteva pensare a porre in salvo il bestiame, che non avrebbe potuto seguirlo
in quella corsa vertiginosa; del resto sarebbe stata fatica inutile, poiché
in quel momento gl'indiani dovevano averlo circondato.
Il cavallo, spronato a sangue, fuggiva colla rapidità del vento, balzando sopra i
grandi cardi coll'agilità d'un cervo, Pareva che avesse compreso il grave pericolo
che minacciava il suo padrone, e raddoppiava la corsa, trasportandolo
sempre verso l'oriente.
Ad un tratto Sanchez trattenne vìolentemente il destriero ed emise un grido
di rabbia.
Là, dove l'orizzonte si confondeva colla prateria, una fiamma limpida, che
spiccava vivamente fra la profonda oscurità, erasi improvvisamente alzata,
mandando in aria un nembo di scintille. Spinta dal pampero, camminava con
incredibile velocità verso l'est, divorando i grandi cardi che si contorcevano
scoppiettando.
- Sono perduto! - mormorò il gaucho, che aveva compreso la manovra degli
indiani. - Incendiano la prateria per togliermi la speranza di raggiungere la
frontiera argentina.
Purtroppo non si era ingannato. La vampa, trovando un acconcio alimento
nelle erbe secche delle pampas, camminava con incredibile velocità, chiudendo
tutto l'orizzonte orientale. Miriadi di colonne di fumo si alzavano vorticosamente
da ogni parte, e si vedeva la cortina di fuoco dilatarsi, innalzarsi ed
abbassarsi colla contrazione dei serpenti, mentre nembi di scintille solcavano
le tenebre trasportati dal furioso pampero, minacciando altri incendi.
Da tutti i punti dell'orizzonte, svegliati dallo scoppiettìo delle piante e dall'odore
dell'erba bruciata, sorgevano fra i cardi, fra le boyche, fra i gruppi di carrubi
e di luma, bande di animali spaventati e di volatili. Si vedevano passare,
trasportati in una corsa furiosa, gli agili guanachi, i nandù, i cavalli selvaggi, gli aguaras e i feroci coguari e giaguari, i quali in quel momento supremo pareva
che più non pensassero a pascersi delle loro prede, mentre nell'aria volteggiavano
schiamazzando nuvole di chimangos (specie di falchi), di pernici da campo,
di casaritos (specie di tordi) e di vinditas (uccelli tutti neri col becco largo).
Come dicemmo, Sanchez si era bruscamente arrestato, ritenendo impossibile
la traversata di quell'immenso braciere che sempre più si estendeva, minacciando
perfino di distruggere il corral. Sentiva per istinto che al di là di quel
formidabile ostacolo dovevano trovarsi gli indiani appiattati fra le grandi erbe.
Volse risolutamente il cavallo, deciso a guadagnare il Guamini, di passarlo a
nuoto e di fuggire al nord in direzione del lago di San Lucas, per poi raggiungere
il forte Blancos e Veinte-y-cinco Mayo, che trovansi a circa duecento
chilometri di distanza il primo, e trecento il secondo.
Il cavallo, animato dagli immensi speroni del cavaliere e dalla voce, aveva ripreso
la corsa; ma percorsi appena due chilometri, Sanchez lo tratteneva nuovamente.
Anche in quella direzione erano apparse delle vampe, le quali si
estendevano verso il Guamini. Volgendosi verso il sud, il gaucho vide che anche
in quella direzione la prateria bruciava.
Ormai non gli rimaneva altra speranza che di dirigersi verso l'ovest, ma là,
senza dubbio, dovevano trovarsi gl'indiani imboscati fra i cardi. Sanchez, che
cominciava a sudar freddo e che ormai reputavasi perduto, lanciò il cavallo in
quella direzione, deciso ad aprirsi il passo a colpi di trombone.
Uno schiamazzo infernale che si alzava fra le erbe lo costrinse nuovamente a trattenere
il cavallo. Al chiarore dell'incendio che divorava la prateria, egli vide apparire improvvisamente una cinquantina di cavalieri dalla tinta rossastra, il capo
adorno di penne variopinte e il corpo riparato da larghi ponchos1 dai mille colori.
Una palla di pietra del peso di due o tre chilogrammi, un vero bola, gli passò fischiando
a pochi pollici dal capo. Non volle saperne di più: scaricò il trombone
nel folto della truppa, volse il cavallo e fuggì verso l'est, deciso ad affrontare
l'incendio piuttosto che di cadere nelle mani degli indiani.
I nemici, sicuri di averlo presto o tardi, s'erano accontentati di scagliargli dietro
i loro bolos senza inseguirlo. Il gaucho però udiva le loro grida echeggiare fra
i soffi del pampero, alle quali rispondevano altre grida lontane.
Attraversò di gran galoppo la prateria, nascose fra le pieghe del poncho la fiaschetta
della polvere, onde non scoppiasse al contatto delle fiamme, avvolse
la testa del cavallo colla grossa gerga (coperta di lana), si calò sugli occhi il largo
cappello di feltro e si slanciò attraverso le prime fiamme, mormorando:
- Il Cielo mi aiuti!
Come passò? Non lo seppe mai dire con precisione. Si sentì avvolgere da
un'immensa fiamma che gli calcinava le carni e che bruciava i peli al cavallo,
vide dinanzi agli occhi, socchiusi per l'immenso calore, volare miriadi di scintille,
poi un buffo d'aria fresca lo colpì in viso rianimandolo prontamente. Il
braciere era stato attraversato; il cavallo nitriva dolorosamente sotto la coperta
che gli avvolgeva il capo, il poncho bruciava, ma cosa importava? La barriera
di fuoco era passata e, forse, al di là nessun pericolo lo attendeva.
Disgraziatamente il destino aveva disposto altrimenti, poiché mentre San
chez, che si rallegrava di averla fatta agl'indiani, stava per ricaricare il trombone,
udì un fischio seguito da un nitrito acuto.
Il cavallo colpito al capo da una di quelle tremende palle di pietra, che gl'indiani
sanno lanciare così abilmente, stramazzò pesantemente al suolo, come se
avesse ricevuto una scarica elettrica.
Il cavaliere, liberatosi prontamente dalle staffe, si slanciò attraverso alla prateria,
cercando di guadagnare un gruppo di cardi; ma non aveva percorso quindici
passi che si sentì cadere addosso una funicella e stringere a mezzo corpo
con tale violenza da cadere sulle ginocchia.
Un indiano, sorto improvvisamente fra le alte erbe, gli aveva lanciato il lazo. Visto cadere il nemico, spronò il cavallo, e il povero gaucho, mezzo soffocato,
stordito, si sentì trascinare in una corsa vertiginosa attraverso la prateria, finché svenne.
Quando Sanchez tornò in sé, l'incendio si allontanava in direzione del lago di
San Lucas e l'alba cominciava a spuntare.
Il povero uomo non era più libero: era stato strettamente legato ad un palo del
nota: 1 Poncho, pezzo di panno con un buco nel mezzo, e che serve da coperta e da mantello.
piccolo corral, ma in modo da non poter muovere né le braccia, né le gambe.
Attorno a lui otto indiani dalla pelle color del rame sporco, dalla testa grossa,
i capelli lunghi e di statura alta, vegliavano appoggiati alle loro lunghe lance
dalla punta acutissima.
Più lontano una sessantina di altri indiani, montati su rapidi cavalli di prateria,
andavano e venivano, affacendati a radunare la numerosa mandria e a saccheggiare
il grande carro delle provvigioni.
Sanchez, trovandosi ancora vivo, non dubitò più della propria sorte. Era ormai
certo che lo serbavano per la schiavitù, e fremette pensando agli orrori, ai patimenti
inenarrabili a cui era destinato.
Radunato il bottino, il capo della banda, un indiano pampa di statura gigantesca,
adorno di orpelli d'argento e coperto di un ricco poncho dai mille colori,
gli si avvicinò, e fattolo sdraiare gli denudò i piedi, facendogli sotto la pianta
due incisioni non troppo profonde, intaccanti la sola pelle.
- Ora mi appartieni - disse il selvaggio, quando ebbe finita l'operazione. - Ti
avverto che al primo tentativo di fuga ti farò mangiar vivo dai mondongueros.1
- è meglio che tu mi uccida subito - rispose Sanchez. - Conosco gli orrori della
vostra schiavitù.
Il capo alzò le spalle e si allontanò senza rispondere. Il povero gaucho venne
sollevato di peso e, legato com'era, posto su di un cavallo; poi la banda si mise
in cammino verso il sud, spingendo innanzi i buoi rubati.
Prima di abbandonare quei luoghi, Sanchez volse uno sguardo verso il corral. Il
recinto bruciava, e laggiù verso l'ovest scorse uno stormo di rapaci falchi piombare
schiamazzando in mezzo ad un gruppo di cardi.
- Povero Martino - mormorò sospirando il prigioniero. - Ecco la tua tomba!
La banda, che pareva avesse molta fretta, continuò a marciare tutta la giornata,
e così fece nei giorni seguenti. Al prigioniero non passavano che delle
magre razioni, tanto da mantenerlo appena in vita; però, durante le fermate,
gli accordavano una certa libertà e lo lasciavano passeggiare a suo comodo.
Quei volponi sapevano però che non poteva fuggire, poiché le incisioni che
gli avevano fatte ai piedi lo mettevano nell'impossibilità d'intraprendere una
lunga marcia. Infatti se quelle incisioni accordano al prigioniero una certa libertà e non producono vivi dolori, gl'impediscono di fare soverchio moto, poiché allora si aprono, i piedi si gonfiano e sanguinano, e si rifiutano di proseguire.
Gl'indiani non dimenticavano però di visitarle ogni due o tre giorni, e
di riaprirle onde non si chiudessero.
nota: 1 Pesci piccoli, ma dai denti d'acciaio, che abbondano nei fiumi delle pampas e che divorano
vivo l'uomo o l'animale che osa bagnarsi nei luoghi ove questi pesci si trovano.
Dopo due settimane la banda giungeva sulle rive del Rio Negro, grossa fiumana
chiamata dagli indigeni Gusu-Leuvu, formata dall'unione del Rio Sanguel
e Como-Leuvu, i quali scaturiscono sui versanti orientali delle Ande. Dapprima
si dirige verso l'est, poi verso il sud-est, e scaricasi nell'Atlantico sotto il
41° di latitudine sud ed il 65° 10' di longitudine ovest, dopo un corso di circa
centocinquanta leghe.
Colà, in una vasta pianuta cosparsa di graminacee, aveva preso stanza la tribù della banda. Un due o trecento toldos, specie di tende di pelle, di forma quadrata,
lunghe dai tre ai quattro metri, si estendevano lungo il corso d'acqua,
senza ordine, in una confusione indescrivibile, e fra un numero immenso di
cavalli e di buoi, i quali pascolavano liberamente pel campo.
Il drappello fece l'entrata trionfale, spingendo la massa degli animali rubati al
signor José Luanco e mostrando il prigioniero, che veniva accolto dovunque
con dimostrazioni ostili, con ingiurie e percosse. Senza la presenza del capo
quei selvaggi avrebbero senza dubbio fatto passare un brutto quarto d'ora al
povero cristianos, come lo chiamavano.
L'indomani veniva assegnato ad un guerriero, che nel campo non passava certo
per uno dei migliori, e la sua schiavitù cominciò; ma quale schiavitù! Il disgraziato
doveva più volte augurarsi la morte ed invidiare la fine del suo compagno.
Gli fu strappata la barba, poiché gl'indiani così usano, poi le sopracciglia,
poiché credono che così facendo la vista diventi più acuta; fu percosso a
sangue un infinito numero di volte dal feroce suo padrone, che odiava non
meno degli altri i cristianos, e trattato peggio dell'ultimo cane dell'accampamento.
Stritolava il grano dalla mattina alla sera, lo si mandava a far legna nei boschi
che crescono lungo le rive del Rio Negro, lo si incaricava dei lavori più faticosi,
e lo si manteneva in vita con un pugno di farina o con qualche pezzo di ma
di, specie di gomma che trasuda dal bolax glebaria.
Il povero uomo, abituato alla vita libera delle pampas, soffriva orribilmente a
tutte quelle umiliazioni e calava a vista d'occhio. In capo a tre settimane era
ridotto a un vero scheletro. Più volte aveva cercato di ribellarsi, ma lo spietato
padrone lo aveva mezzo accoppato a colpi di bastone; più volte aveva cercato
di fuggire gettandosi nel Rio Negro per guadagnare il territorio dei patagoni,
ma era stato costretto a tornare alla sponda colla pelle insanguinata e
tagliuzzata dagli acuti denti dei mondongueros, che si trovano colà numerosissimi.
Ormai aveva perduto ogni speranza di riacquistare la libertà, quando un avvenimento
inatteso venne in suo soccorso. Un giorno, mentre si trovava presso la riva del fiume occupato a far legna, udì
a breve distanza delle grida disperate che parevano emesse da una giovane
donna.
Spinto dalla curiosità si diresse rapidamente a quella volta, e vide un giaguaro
che stava per slanciarsi contro una giovane donna indiana, la quale si era rifugiata
nel mezzo d'un gruppo di cespugli.
Non badando che al proprio coraggio, il gaucho impugnò la scure che gli aveva
servito a far legna, e slanciatosi contro la belva, con un colpo ben assestato le
spaccava il cranio.
Stava per caricarsi la fiera sulle spalle onde portarla al campo, quando l'indiana,
uscendo dalla macchia, lo chiamò.
Era una giovane bella, dalla tinta ramigna assai sbiadita, dai lineamenti regolari
e dagli occhi grandi e neri. Sanchez con un solo sguardo capì d'aver dinanzi
una meticcia, nata senza dubbio da padre indiano e da una donna bianca,
forse da una prigioniera.
- Chi sei? - chiese la donna.
- Un povero schiavo - rispose il gaucho,
-- Mi hai salvato la vita.
- Qualunque uomo al mio posto avrebbe fatto altrettanto.
- Ma tu sei un bianco e devi odiare gli uomini che ti tengono prigioniero.
- Sospiro la libertà, è vero.
- Io mi chiamo Coquitra, e mia madre era bianca come te e schiava come te.
Pensa qualche volta a me e spera.
La giovane indiana lo salutò colla mano e sparve sotto il bosco.
Sanchez stette un po' immobile, pensando a quelle parole, che non riusciva
bene a comprendere, e raggiunse il campo.
Erano passate due settimane da quella avventura.
Il gaucho non pensava più alla giovane indiana e continuava la sua vita di tribolazioni
e di percosse, augurandosi ogni giorno di morire presto, non avendo
ormai più speranza di abbandonare quelle praterie.
Una sera, mentre al di fuori soffiava impetuoso il pampero e rullava il tuono fra
le nubi, che il vento spingeva furiosamente sopra l'oscura prateria, un ragazzo
indiano entrò nel tolda e gli disse:
- Seguimi.
- Dove? - chiese il gaucho.
- Obbedisci, se ci tieni alla libertà.
Sanchez s'alzò di scatto, e per la prima volta dopo due settimane pensò a Coquitra.
Il ragazzo gli fece attraversare il campo, che pareva addormentato, lo fece strisciare
in mezzo alle ultime tende onde non venisse scorto dalle sentinelle che
vegliavano verso la prateria, e dopo un lungo giro lo conduceva nei boschi che
coprono le rive del Rio Negro. Colà, legati al tronco d'un albero, Sanchez scorse due robusti e agili cavalli
che s'impennavano e scalpitavano ad ogni lampo, e presso di loro una donna
avvolta in un'ampia corconilla (coperta).
- Tu, Coquitra! - esclamò egli.
- Sì, sono io, che mantengo la promessa - rispose la giovane indiana.
- Mi doni la libertà?
- I cavalli sono pronti, e sotto la gualdrappa del tuo si trova un trombone per
difenderti.
- E tu?
- Io vengo con te, se lo vuoi. Mio padre è morto, mia madre dorme il sonno
eterno sulle rive del Colorado; io qui sono straniera e voglio diventare cristiana
come lo era mia madre. Mi vuoi condurre nel paese degli uomini bianchi?
- Vieni, coraggiosa ragazza, e che Dio ti benedica!
- Partiamo, prima che gl'indiani si accorgano della tua fuga.
Baciò il ragazzo, che era fratello di una sua amica indiana, e balzò in sella. Sanchez,
dopo di aver staccato il trombone e di averselo gettato in ispalla, onde
essere pronto a tutto, la imitò, e i due cavalli vigorosamente percossi partirono
di galoppo, trasportando i fuggiaschi verso il nord.
L'uragano che imperversava sulle pampas favoriva la fuga. I due cavalli, che
Coquitra aveva scelto fra i migliori e più veloci, divoravano lo spazio, quasi
volessero gareggiare col pampero, che soffiava sempre più impetuoso, contorcendo
come fuscelli di paglia i cardi ed i cespugli.
I fuggiaschi non tralasciavano del resto di animarli, poiché erano certi che
gl'indiani non avrebbero mancato, all'indomani, d'inseguire il prigioniero, e
sapevano che, se riuscivano a raggiungerli, non li avrebbero risparmiati.
All'alba giungevano sulle rive del Rio Colorado, il fiume più grande che solchi
le pampas, che nasce sotto il 30° parallelo e che, dopo aver attraversato la
Laguna Guanachuachè e la Laguna Grande, scaricasi nell'Oceano Atlantico
meridionale, a 39° 50' di latitudine sud.
Fecero una sosta di alcune ore per dar riposo ai cavalli e per assaggiare le provviste
che la giovane indiana aveva avuto la precauzione di portare con sé, poi
attraversarono il fiume in un punto guadabile e ripresero la corsa verso il nord.
Due settimane più tardi essi giungevano sani e salvi al forte Blancos, dove
vennero cordialmente ricevuti dal signor José Luanco, proprietario del bestiame,
e dal comandante della stazione.
Il signor Luanco trattenne presso di sé la coraggiosa indiana, la quale rinunciò
per sempre alla vita selvaggia delle pampas e alla religione barbara degli indiani,
diventando cristiana.
Ora Coquitra si chiama Carmen Alvaez, ed è una delle più rispettabili signore
di Buenos-Ayres, avendo sposato il capitano Alvaez, che passa per uno dei più bravi e istruiti ufficiali di quella giovane repubblica; e Sanchez è uno dei più ricchi proprietari della pampa argentina.
UNA CACCIA SULLE MONTAGNE ROCCIOSE
Fra le grandi selve delle Montagne Rocciose, gigantesca catena che forma l'ossatura
principale dell'America settentrionale, e che dalle gelide sponde dell'Oceano
Artico scende fino a quelle miti del golfo del Messico, vive una specie
d'orso che senza dubbio è il più grande, il più audace e il più pericoloso di
tutti e anche il più dannoso, poiché i guasti che reca sono incredibili.
I naturalisti lo chiamano ursus ferox, gli americani invece grizzly bear, ossia orso
grigio, perché infatti il suo pelame ha tal colore. La sua statura è gigantesca,
sorpassa di molto quella più grande degli orsi neri della Russia e dei bianchi
delle regioni polari; la sua forza è così prodigiosa che stritola con un sol colpo
delle sue zampe l'uomo più robusto, e i suoi unghioni sono così poderosi da
sventrare un bue colla massima facilità o spezzare le reni a un'alce. è d'umor nero, vive quasi sempre solo, rintanato fra le macchie e non esce che
di notte per procacciarsi il cibo. Malgrado la sua mole e la sua ferocia, ha un
regime frugivoro e insettivoro, come gli altri orsi. Il suo nutrimento ordinario
si compone di bacche, di noci e d'insetti che va cercando nel cavo degli alberi
vecchi o sotto le pietre; ma quando ha assaggiato la carne diventa carnivoro e
s'attacca ai grandi mammiferi.
Allora il grizzly lascia le foreste, discende nella pianura o sugli altipiani erbosi
della grande catena delle Montagne Rocciose e sbrana alci, bisonti, cavalli e
buoi. Guai se sorprende qualche mandria! ne fa una vera strage, poiché non si
accontenta di uccidere uno o pochi capi.
Qualche volta spinge la sua audacia fino ad avvicinarsi alle borgate per cercare
i maiali, poiché, come tutti i suoi congeneri, ha una passione spiccata per
quelle succolente costolette e, da ghiottone raffinato, ama divorare vivi questi
disgraziati animali, punto curandosi delle loro urla disperate.
Come ben si può immaginare, gli americani, e specialmente quelli che abitano le falde delle montagne, danno attiva caccia a questo predone; e, quantunque
sappiano che è uno degli animali più pericolosi e feroci ed oltre ciò dotato
di un coraggio temerario, fanno di tutto per ucciderlo. è vero che di tratto
in tratto qualche cacciatore partito al mattino baldo e fidente non ritorna più al proprio casolare; ma gli yankees1 non sono persone da spaventarsi per così poco.
Alcuni anni or sono uno di questi orsacci aveva piantato il suo domicilio sulle
vette del Dig-horn, immensa montagna che si erge fra gli Stati del Nebraska e
dell'Utah. Dapprima s'era accontentato di cibarsi di frutta e d'insetti; ma poi,
reso più audace e fors'anco spinto dalla fame, poiché la neve era caduta abbondante
sulla montagna, erasi mostrato in vicinanza di un gruppo di casolari,
abitati da alcune famiglie di minatori. Anzi una sera aveva tentato di scalare il
recinto per entrare nel porcile, ed era fuggito solamente quando i cani si erano
messi ad abbaiare furiosamente. I minatori, scoperte all'indomani le tracce,
decisero di sbarazzarsi di un così pericoloso vicino, che poteva una volta o l'altra
sorprendere i ragazzi e divorarli.
John Randolp e Harry Makperson, l'uno vecchio cacciatore di prateria, che
aveva ucciso non so quanti bisonti e orsi, e l'altro buon tiratore di fucile, un
mattino lasciavano i casolari, inerpicandosi su pei fianchi scoscesi del Dighorn.
Faceva un freddo feroce e la neve cadeva a larghe falde, coprendo i
grandi pini, i cui tronchi si slanciavano in aria settanta e fino cento metri, gli
aceri, i cespugli spinosi e le rocce della montagna; ma i due cacciatori, preceduti
da Top, un grosso e robusto cane che aveva già altre volte affrontato coraggiosamente
gli animali delle grandi praterie, salivano sempre, seguendo le
tracce del grizzly, che erano rimaste profondamente impresse sul candido
manto.
Verso il mezzodì giungevano all'entrata d'una fitta pineta, fra i cui tronchi ve
devansi correre parecchi grossi lupi. Si rinforzarono con una buona sorsata di
whisky, armarono i fucili, si assicurarono che i coltelli da caccia scorrevano
nella guaina; poi si addentrarono nella foresta, camminando con precauzione,
poiché l'orso grigio, se ci vede male, ha però l'udito e l'odorato molto fini e
s'accorge a una grande distanza della presenza dell'uomo.
Avevano percorso circa un chilometro, girando con circospezione i cespugli e
gli enormi tronchi dei pini, taluni dei quali misuravano perfino venti metri di
circonferenza, quando il cane si arrestò di colpo, emettendo un sordo ringhio.
- Adagio, Harry - disse il vecchio Randolp. - O m'inganno assai, o l'orso ci è vicino.
- L'hai veduto forse? - chiese il minatore, che era diventato leggermente pallido.
nota: 1 Così si chiamano gli americani del nord.
- No; ma Top l'ha fiutato. Guarda dove finiscono le tracce della fiera.
- Spariscono nel mezzo di quella fitta macchia.
- L'orso adunque è là. Sta' in guardia, Harry, perché è un bestione che non ha paura dell'uomo, e che resiste talvolta anche con sette od otto palle in corpo.
Rimani qui e lascia che io vada a scovarlo.
Il vecchio cacciatore si gettò a terra e strisciò lentamente verso la macchia, seguito
da Top, che continuava a far udire un sordo ringhio. Harry rimase solo,
col fucile sul braccio e il coltello da caccia fra i denti, nascosto dietro il tronco
d'un enorme pino, pronto ad accorrere alla prima chiamata del compagno.
Benché sapesse di essere un eccellente bersagliere e quasi mai non avesse mancato
al colpo, pure, nel trovarsi in quella foresta quasi isolato con un orso così vicino, si sentiva invadere a poco a poco da una certa paura che facevagli tremare
le membra e battere i denti.
La pineta, dopo la scomparsa del vecchio cacciatore, era diventata silenziosa. Non si udiva altro che lo stormire delle fronde agitate dal rigido ventaccio che
scendeva dalle nevose vette del Dig-horn e di tratto in tratto qualche lamentevole
ululato emesso dai lupi.
D'improvviso Harry udì Top abbaiare con furore e poco dopo una specie di
grugnito, ma così forte, che pareva fosse partito dì dietro al tronco del pino.
Temendo che il vecchio corresse un grave pericolo, si slanciò innanzi e si trovò subito a faccia a faccia con un orso di statura gigantesca, il quale camminava
sulle gambe posteriori. Faceva paura, tanto era grande, e vieppiù perché aveva
il pelame tutto arruffato per la collera, e la bocca aperta, mostrando delle zanne
lunghe almeno due pollici ciascuna.
In quel momento supremo il povero Harry, che per la prima volta si trovava
innanzi ad un grizzly in piena foresta, perdette la testa e fu lì lì per darsela a
gambe; ma non ignorando che sarebbe stato inseguito e facilmente raggiunto,
puntò macchinalmente il fucile e lasciò partire i due colpi quasi contemporaneamente.
L'orso, colpito in pieno petto, emise un grugnito terribile, ma non cadde, poiché simili bestioni, come dissi, resistono a parecchie palle, e continuò la corsa,
agitando furiosamente le zampe munite di potenti unghioni, di cui un sol colpo
sarebbe bastato per abbattere l'incauto cacciatore.
Harry ne aveva abbastanza. Lasciò andare il fucile, che ormai gli era più d'impiccio
che di utilità, mancandogli il tempo di ricaricarlo, impugnò il coltello e
se la diede a gambe, cercando di cacciarsi nel fitto della vicina macchia; ma
non aveva fatto dieci passi che si sentì afferrare pel di dietro e serrare con forza
irresistibile fra due zampe villose.
Il grizzly con due balzi l'aveva raggiunto ed ora cercava di stritolarlo, serrandoselo
contro il petto. Harry emise un urlo terribile, straziante:
- Aiuto, John!...
L'orso stringeva sempre e con tanta forza che le ossa del disgraziato cacciatore
scricchiolavano. Fortunatamente Top lo inquietava mordendolo ferocemente
or dinanzi e or di dietro; ma non bastava per fargli lasciare la preda.
Ancora qualche minuto e il povero minatore non sarebbe più tornato vivo al
suo casolare. Ma ecco d'un tratto una voce gridare:
- Non temere, Harry! Sto per giungere!...
Era John che accorreva con tutta la celerità possibile. Malgrado la sua tarda
età, balzò con una agilità meravigliosa fuori della macchia, si fece addosso al grizzly e, puntato il fucile, fece fuoco a bruciapelo.
L'orso, colpito nel cranio, aprì le zampe, lasciando cadere il cacciatore; girò due volte su se stesso, poi stramazzò pesantemente a terra, rimanendo immobile:
era morto!
Quando John accorse in aiuto del compagno, questi era svenuto, tanto era stata
potente la stretta dell'animale. Dovette penare assai a farlo tornare in sé e
molto più a ricondurlo a casa, poiché il grizzly gli aveva spezzato tre costole!
Due mesi dopo Harry era guarito, ed ora la pelle del gigantesco plantigrado gli
serve da tappeto; ma da quella volta ha rinunciato per sempre ad affrontare i
pericolosi ospiti del nevoso Dighorn. LE AVVENTURE DEL PADRE CRESPEL NEL LABRADOR
Fra i tanti e tremendi drammi svoltisi sul mare, e che la storia ha registrati e
che i marinai si tramandano di padre in figlio, uno dei più commoventi, che
può fare il paio con quello da me narrato col titolo: Un naufragio nella Florida, è senza dubbio quello toccato ad un disgraziato missionario fiammingo.
Il padre Crespel è ancora ricordato dalla marina, quantunque sia morto da
molti, anzi da moltissimi anni. Le tremende avventure toccate a quella vittima
delle tempeste vengono anche oggidì raccontate non solo sulle spiagge
fiamminghe, ma anche su quelle belghe e francesi.
Questa istoria autentica, esatta in tutti i suoi particolari, risale al secolo scorso
e precisamente al 1736.
L'eroe principale di quel triste dramma apparteneva all'Ordine dei Francescani
Riformati, Ordine che in quei tempi inviava numerosi missionari in America,
e specialmente nel Canada, per civilizzare le fiere e sanguinarie tribù degli
irochesi e degli algonkini, che devastavano i possedimenti francesi del fiume
San Lorenzo, minacciando perfino l'esistenza di Quebec, la capitale della Colonia.
Ardente e coraggioso soldato della fede, il padre Crespel decide di recarsi anche lui nel Canada, per insegnare ai feroci selvaggi la religione di Cristo.
Nel gennaio del 1724 si imbarca pel Nuovo Mondo, attraversa felicemente
l'Atlantico, malgrado la stagione fosse tutt'altro che propizia in causa dei banchi
di ghiaccio che si staccano dall'isola di Terranuova, e dei fitti nebbioni
prodotti dalla corrente tiepida del Gulf-Stream, e quattro mesi dopo prende
terra a Quebec.
Colà apprende che il suo desiderio di recarsi a civilizzare i fieri figli delle selve,
non può essere soddisfatto. Si rassegna, e va curato in un paesello dell'alto Canada,
presso Montreal, dove erasi formata recentemente una colonia.
Per dodici anni il padre Crespel rimase nel Canada; ma un giorno si sentì prendere dalla nostalgia, da un desiderio ardente di rivedere il suo paese, e decise
di attraversare una seconda volta l'Atlantico.
Ai primi di novembre s'imbarca su d'una nave in partenza per la Francia. Da
quel momento cominciarono le sue disgrazie, come se l'infido mare si fosse
piccato d'impedirgli di rivedere l'amata patria.
Il vascello sul quale si era imbarcato in qualità di cappellano di bordo, era una
di quelle grandi navi a due ponti, attrezzate a tre alberi, larghe di fianchi, destinate
ai viaggi transatlantici. Quantunque avesse ancora bella apparenza, gli
anni avevano guastato la sua carena, la quale ormai non offriva che una solidità molto problematica.
Per colmo di sventura, il capitano non aveva che una conoscenza limitata dei
paraggi del Canada, che sono pericolosissimi per le loro numerose scogliere,
per le isole dalle spiagge dirupatissime che provocano immense ondate, chiamate
comunemente flutti di fondo. Specialmente sul finire dell'autunno, la
navigazione diventa sommamente difficile in causa dei fitti nebbioni che si
addensano nell'estuario del San Lorenzo e dei ghiacci che scendono dal nord
lungo le coste del gelido Labrador.
Lasciato Quebec, il vascello si mise a scendere il San Lorenzo, vasta fiumana
che solca il Canada per parecchie centinaia di miglia e che scaricasi nell'Oceano
Atlantico per un'ampia foce, che può chiamarsi un vero braccio di mare,
non scorgendosi le sue rive da una parte all'altra.
Per approfittare della corrente, tenevasi in vista della sponda meridionale,
essendo colà il corso del fiume più veloce. I passeggieri, compagni del padre
Crespel, che erano circa una ventina, potevano in tal modo contemplare a
loro agio le superbe foreste canadesi, che sono forse le più pittoresche del
mondo.
Superbi pini bianchi, ma d'aspetto triste, lanciavano i loro enormi tronchi a
quaranta metri di altezza, mescolati confusamente agli alberi della cicuta, che
hanno la proprietà di indurirsi sempre più in acqua anziché marcire; agli aceri
ricciuti, che danno un legname simile al mogano; agli aceri da zucchero, così chiamati perché trasudano dai loro tronchi un umore dolcissimo, che può convertirsi in zucchero, mediante l'ebollizione; a salici bellissimi, dalle cui radici
si estrae una bella tintura rossa.
In mezzo a quel caos di vegetali, che si curvavano sulla corrente della fiumana
gigante, non era raro veder apparire qualche bufalo selvaggio, che guatava con occhio sanguinoso la nave, o qualche alce dalle corna gigantesche, spiegate in
forma di ventaglio, o qualche carcassa, specie di pantera, formidabile distruttore
di selvaggina, non mai sazio.
Due giorni dopo, il capitano annunziava ai passeggieri che la nave stava per
giungere presso la foce del fiume e per imboccare il golfo di San Lorenzo,
immensa distesa d'acqua racchiusa fra le gelide e dirupate coste del Labrador a
settentrione, il Nuovo Brunswick al mezzodì e la grande isola di Terranuova
all'oriente.
Disgraziatamente proprio quel giorno un pesante nebbione scendeva sul fiume,
impedendo di scorgere la sponda fino allora seguita. Era una di quelle nebbie
fitte come non si vedono che presso i banchi di Terranuova, così fitte che
si potrebbero quasi tagliare col coltello e che sono prodotte dalle acque tiepide
del Gulf'Stream nel loro incontro colla freddissima corrente polare che scende
lungo le spiagge del Labrador.
Il vascello sembrava immerso in una notte oscurissima; gli uomini di poppa
non potevano più scorgere gli uomini di prua, e quelli di prua non riuscivano a
vedere l'estremità dell'albero di bompresso.
Una vaga inquietudine aveva invaso l'animo di tutti, tanto più che il vento
cominciava a fischiare con molta violenza, sollevando sul fiume delle grosse
ondate.
Il capitano, temendo di dare di cozzo contro i banchi della sponda, aveva comandato
di virare al largo, ma anche ora, facendo ciò, il pericolo non era
completamente scongiurato, poiché in mezzo al fiume, presso la foce, s'estende
la grande isola d'Anticosti, terra molto pericolosa, essendo cinta di scogliere
e di banchi sabbiosi.
La notte era calata, ma il nebbione non aveva cessato dall'abbassarsi. L'oscurità ormai era completa, anzi così profonda, che le persone non si distinguevano
fra di loro ad un sol passo di distanza.
Prevedendo una grave sciagura, nessuno dei passeggieri aveva osato abbandonare
il ponte. Raggnippati a prua, attorno al padre Crespel, cercavano di discernere la
temuta isola, che poteva da un istante all'altro rizzarsi davanti al vascello.
Muti, spaventati, ascoltavano ansiosamente, temendo di udire ad ogni istante il rompersi delle onde contro le scogliere. Però non si udivano che i fischi del vento
attraverso all'alberatura e lo sbattere dei marosi contro i fianchi del vascello.
Ad un tratto, verso la mezzanotte, si udì a prua una voce a gridare:
- Odo il fragore della risacca!... Attento alla barra, pilota.
Infatti, attraverso al denso nebbione, dritto dinanzi la prua del vascello, si udivano
sordi fragori, che parevano prodotti dallo sfasciarsi delle onde contro
scogliere.
Il capitano ed i suoi ufficiali, che non potevano sapere in qual luogo del fiume
si trovavano, si precipitarono verso il castello di prua, in preda ad una viva inquietudine.
Tosto s'udirono incrociarsi, attraverso alla nebbia, una serie di domande e di
risposte che nulla di buono pronosticavano.
- Si scorge nulla? - Sì!... - No!...
- Mi pare di scorgere delle scogliere a fior d'acqua!...
- No: sono ondate!...
- Vi dico che corriamo addosso ad Anticosti!...
- No: siamo addosso alla sponda del San Lorenzo.
- Scorgo degli alberi!...
- Sono nebbie!...
Poi in mezzo a quel baccano, s'udì la voce del capitano a tuonare:
- Ai bràcci delle manovre!... Pronti a virare!... La barra tutta all'orza!...
I	marinai, che non erano meno inquieti degli ufficiali, si lanciarono ai bràcci
delle manovre; ma avevano appena afferrato le funi, che si udì una voce improntata
del più vivo terrore gridare:
- Scogli a tribordo!...
- Controbraccia a babordo!... - urlarono gli ufficiali.
Era troppo tardi. Quasi nel medesimo istante un urto tremendo avveniva a
prua, seguito da una serie di scrosci paurosi, come da un frangersi di legnami.
L'intera alberatura oscillò violentemente da prua a poppa, spezzando parecchi
paterazzi e parecchie manovre, mentre marinai e passeggieri stramazzavano
sulla coperta.
Un urlo immenso, un urlo d'angoscia echeggiò fra il nebbione.
Tutti in preda ad un pazzo terrore, dopo essersi rialzati, correvano disordinatamente
da prua a poppa, urtandosi confusamente, chiamandosi, interrogandosi.
- Si affonda? - chiedevano gli uni.
- No - rispondevano alcuni.
-- Sì - rispondevano altri.
- Si è spaccata la prua.
-No: siamo arenati!...
- Si salvi chi può!
- Alle scialuppe!... Alle scialuppe!...
Il padre Crespel, in mezzo a tanto disordine, aveva conservato la sua calma.
Salì intrepidamente sul ponte di comando, dove si trovava il capitano, il quale
si strappava i capelli per la disperazione.
- Signore - gli disse - se vi è del pericolo, dovete pensare a salvare i passeggieri.
Non è questo il momento di perdere la testa. - Ma io non so se il vascello vada a picco - rispose il disgraziato.
-- Bisogna assicurarsene. Forse siamo solamente arenati. Andiamo a vedere, signore,
ed intanto dai vostri ufficiali fate tranquillizzare i marinai e i passeggieri.
Il capitano ed il padre Crespel si portarono a prua, seguiti dal mastro di equipaggio
e da alcuni marinai, e cercarono di rendersi conto della situazione.
Attraverso al nebbione verso l'est, si scorgevano vagamente dei riflessi biancastri
che parevano prodotti dalla rifrazione di masse bianchissime.
-- Vi è della neve laggiù - disse il mastro d'equipaggio.
- Allora vuol dire che siamo dinanzi ad un'isola - disse il cappellano.
- Temo che quella terra sia l'isola di Anticosti - disse il capitano.
- Vi approderemo, se la nave non affonderà. Le scialuppe sono in buono stato?
- Sì, padre - risposero i marinai.
- Vediamo ora la posizione della nave.
- Poggia la prua su delle scogliere - disse il mastro, che si era spinto innanzi,
salendo sull'albero di bompresso.
- Potremo resistere fino all'alba?
- Lo temo, padre - rispose il capitano. - Le onde sono forti.
- E una falla si è aperta a prua - disse un marinaio.
- Entra l'acqua? - chiesero tutti.
- A torrenti.
In quell'istante si udirono delle voci atterrite a gridare:
- Si va a picco!
Infatti il grande vascello, la cui carena erasi sventrata nelle scogliere, cominciava
ad affondare e con grande rapidità.
Nelle profondità della stiva si udiva l'acqua a correre, con sordi fragori, da prua
a poppa, sollevando il carico e gli attrezzi, e facendo urtare fra di loro, con grande
fracasso, le botti e le casse. Per colmo di sventura, le onde, sollevate dal vento,
che diventava di momento in momento più impetuoso, cominciavano a
balzare sopra i bordi, rovesciandosi furiosamente sulla coperta della nave.
Allora, fra quella profonda oscurità, ognuno pensò alla propria salvezza. Fra
marinai e passeggieri erano quaranta, e tutti e quaranta volevano sfuggire alla
morte.
Fra le urla, i comandi, le invocazioni, i muggiti delle onde e i ruggiti del vento,
echeggiò l'avviso terribile:
- Si salvi chi può!...
Marinai e passeggieri, urtandosi furiosamente per essere i primi a salvarsi, s'affollarono
attorno alle scialuppe amarrate alle grue, tentando di calarle in mare.
Il gran canotto fu il primo ad essere calato. Il capitano, alcuni ufficiali ed alcuni
marinai, in numero di dieci fra tutti, vi presero posto; ma un'onda li prese e
li scaraventò contro i fianchi del vascello affondante.
Il gran canotto, sfracellato dall'urto, s'aprì, lasciando cadere il carico umano.
Per alcuni istanti si udirono echeggiare delle urla disperate e si videro dibattersi
fra la nebbia delle ombre, poi non s'udì, né si vide più nulla. La rapida
corrente del San Lorenzo aveva inghiottito le prime vittime.
Gli altri, niente spaventati, volendo ad ogni costo tentare di salvarsi, calarono
la scialuppa, facendo sforzi disperati per tenerla lontana dal vascello, e gettate
parecchie corde, fra una indicibile confusione, vi si calarono entro diciassette
persone fra marinai e passeggieri. Essendo già fin troppo carica, tagliarono le
funi e s'allontanarono frettolosamente.
A bordo rimanevano ancora tredici individui, fra i quali il padre Crespel, che
non aveva voluto abbandonarli. Il pericolo incalzava: il vascello, sventrato
dalle rocce, calava a vista d'occhio. Già l'acqua aveva invaso le corsie, le cabine,
il frapponte e montava con sordi muggiti, come fosse impaziente d'inghiottire
quella preda gigante. Ancora qualche minuto, e doveva fare la sua comparsa
sul ponte.
Fortunatamente vi era a bordo un altro canotto. Fu portato a braccia a tribordo
e calato rapidamente in acqua.
- Presto - gridò il padre Crespel.
Gli uomini s'aggrapparono alle funi, portando con loro alcune scatole di viveri,
gettarono giù alla rinfusa alcune casse e alcuni barili, poi diedero mano ai
remi, prendendo il largo.
Era tempo. L'acqua aveva invaso la coperta e si rovesciava furiosamente sul
ponte. Attraverso alla nebbia si vide il gran vascello oscillare violentemente
da prua a poppa, poi immergersi rapidamente sotto la brutale invasione delle
acque.
Sparvero dapprima i sabordi, poi le murate e le bancazze, poi il cassero, quindi
il castello di prua.
D'improvviso una sorda detonazione scosse gli strati d'aria. Le acque del ponte
e della stiva si erano riunite: il vascello affondò rapidamente, ed i suoi alberi
sparvero fra le onde, formando un gorgo gigantesco.
Una muraglia liquida si distese attraverso al fiume gigante, minacciando
d'inghiottire le due imbarcazioni, e sparve nella nebbia con un lungo muggito.
La scialuppa ed il canotto, smarriti nella nebbia, erravano, senza sapere dove
andassero, sulla grande fiumana.
L'oscurità era così profonda, che non permetteva ai naufraghi di distinguere da quale parte fosse l'isola contro le cui scogliere si era infranto il grande vascello.
Il mastro d'equipaggio, che era nel numero dei salvati, aveva dapprima diretto
la scialuppa verso l'est, sperando di trovare l'isola in quella direzione; ma
la corrente, che era foltissima in causa del vento e delle ondate, lo aveva trascinato
verso il nord-ovest.
La situazione dei naufraghi intanto diventava critica. Il freddo era intenso, il
nebbione sempre fitto, e le onde investivano furiosamente le due scialuppe,
balzando sopra i bordi e bagnando quei disgraziati.
La morte si rizzava dinanzi a loro. Se l'isola non appariva, non avrebbero potuto
durare molto tempo, poiché la scialuppa ed il canotto erano già semipieni
d'acqua.
Dovevano essere le due del mattino, quando si udì una voce partire dalla scialuppa,
che precedeva il canotto.
- Odo la risacca!
- Dove? - chiese il mastro.
- Dinanzi a noi.
- Scorgi nulla?
- Nulla affatto.
- Governare dritti; ma attenti alle scogliere.
Zitti!...
Tutti trattennero il respiro ed alzarono i remi. Dinanzi alle due imbarcazioni, a
due o trecento passi, si udiva un sordo fragore, come se le onde si frangessero
contro degli ostacoli.
- L'isola!... - gridarono tutti.
Quasi nello stesso momento un furioso colpo di vento lacerò il pesante nebbione,
ed agli occhi dei naufraghi apparve una serie di alture d'una bianchezza
abbagliante.
- L'isola!... L'isola!... - gridarono tutti.
-Arranca!... Arranca!...
-- Dio sia ringraziato!,..
La scialuppa ed il canotto, spinti innanzi vigorosamente, attraversarono la distanza
e pochi minuti dopo approdarono ai piedi di alcune rocce, coperte da
denso strato di neve.
Dove erano? Avevano approdato all'isola d'Anticosti, o sulle sponde del San
Lorenzo?... Avrebbero potuto trovare degli aiuti?... Non lo sapevano; ma pel
momento non se ne occupavano: a loro bastava di sentirsi sotto i piedi un pezzo
di terra. Sbarcarono frettolosamente, tirarono in secco la scialuppa ed il canotto,
per impedire che le onde li sfracellassero, e raccolte le poche coperte e
qualche vela che avevano salvato, si rannicchiarono gli uni addosso agli altri
in attesa dell'alba.
Il freddo era pungente, trovandosi coricati sulla neve. Soffrivano acuti dolori
alle membra, essendo tutti inzuppati d'acqua: pure non si lagnavano, sperando
in una prossima fine delle loro sofferenze.
Finalmente il nebbione, che da dodici ore pesava sulla fiumana gigante, cominciò a diradarsi sotto i vigorosi colpi di vento, e verso l'est apparvero i primi
chiarori annuncianti l'aurora.
S'alzarono tutti, spingendo lo sguardo all'intorno. Dinanzi a loro scorreva il
fiume, il quale trascinava nella sua rapida corsa gli avanzi della nave naufragata,
barili, casse, pennoni, pezzi di fasciame, frammenti di murate, ecc.; dietro
di loro s'estendevano invece delle colline bianche di neve, sulle cui cime ondeggiavano
al vento degli altissimi pini bianchi, che lanciavano le loro cime a
trenta metri d'altezza.
- Dove siamo noi? - chiese il padre Crespel al mastro d'equipaggio, che osservava
attentamente quelle alture.
- Non c'è da ingannarsi, padre. Noi siamo sbarcati nell'isola d'Anticosti.
- La conoscete voi?
- Vi sono sbarcato alcune volte.
- Che isola è?
- è un'isola grande quanto un dipartimento francese e fredda come il Labrador.
-- è abitata?
- è affatto deserta, padre. Durante la stagione estiva i pescatori si recano qui alla pesca dei merluzzi; ma d'inverno non si trova alcuno.
- Dunque su questa terra non troveremo aiuto.
- Nessuno, padre.
- Cosa faremo?
- Non lo so.
- Bisogna pensare ad uscire da questa cattiva situazione. Non possiamo passare
l'inverno qui, sprovvisti di ricovero.
- E di viveri, aggiungete, poiché non ne abbiamo che pochissimi.
- Non possiamo recarci in qualche luogo a cercare aiuto?
- So che vi sono alcuni coloni francesi a Mingan, sulle coste del Labrador; ma
vi sono almeno quaranta leghe da attraversare sulla neve e dodici di via acquatica.
- Ma ho udito dire che nella baia di Calori si trovano dei coloni.
-No, signore: all'avvicinarsi dell'inverno tutti si rifugiano nel Canada.
- Allora cosa faremo?
-- Cercheremo di costruirci un ricovero, padre, ed aspetteremo il passaggio di
qualche nave.
- Ma se le navi tardassero? - insistette il padre Crespel.
-- Allora tenteremo di raggiungere Mingan. - Facciamo l'inventario dei nostri viveri. Temo che la fame, fra breve, batterà alle nostre porte.
- Purtroppo, padre.
Si diressero verso le imbarcazioni e misero a terra i viveri. Le loro ricchezze
erano ben magre: consistevano in un centinaio di chilogrammi fra carne salata
e farina, in pochi legumi, un po' di caffè, ma nemmeno un pezzo di biscotto.
Per di più, nella confusione, non avevano imbarcato nemmeno un'arma da
fuoco.
- Mettendoci a razione, ne avremo per un mese - disse il mastro.
- Ma l'isola non produce nulla? - chiese il cappellano.
- Assolutamente nulla, signore. Vi sono dei boschi; ma non danno frutta. Forse
si troveranno delle graminacee, che gli indiani affamati mangiano.
- Ma ci saranno degli animali.
- Sì, vi sono delle renne bianche, dei lupi, dei carcajù, delle donnole, delle
lontre; ma come uccidere questa selvaggina, se non possediamo un'arma da
fuoco?
- Pescheremo nei torrenti. So che le trote abbondano in queste regioni.
- è vero, signore; ma fra breve giungerà il gelo, i torrenti si copriranno di
ghiaccio, e anche quella risorsa verrà a mancare.
- Orsù, non disperiamo, mastro, e confidiamo in Dio.
Ritornarono presso i compagni e li informarono della loro poco allegra situazione.
Tutti furono concordi nell'attendere il passaggio di una nave e intanto
si dichiararono pronti a lavorare per il bene comune.
Fu deciso, innanzi tutto, l'innalzamento di un ricovero per difendersi dal freddo
eccessivo. Raccolsero le vele e le coperte che possedevano, tagliarono dei
rami ed improvvisarono una specie di tettoia, che cercarono di otturare alla
meglio con un'erba detta herbe de lien, adoperata dagli indiani nelle costruzioni
dei loro ricoveri.
Quella casa aperta a tutti i venti, era però insufficiente a ripararli dal freddo:
pure vi si adattarono alla meglio, e cominciando a nevicare abbondantemente,
s'affrettarono a ripararvisi.
Durante quella prima giornata, il tempo si mantenne cattivissimo. Il nebbione,
che pareva non volesse abbandonare quei paraggi, ricadde verso il tramonto,
addensandosi sul fiume. Nella notte il freddo divenne così acuto, che
quei disgraziati, senza coperte, senza vesti adatte e senza fuoco, non furono capaci
di dormire. Per di più i loro orecchi furono straziati tutta la notte da un
concerto orribile: bande di lupi affamati, calati dalla vicina montagna, ululavano
incessantemente attorno alla capanna. Quelle lugubri urla parevano che
volessero dire:
- Vi mangeremo!... Vi mangeremo!.,.
L'indomani alcuni dei naufraghi erano rattrappiti pel freddo della notte. Il padre Crespel ed alcuni altri che avevano meno sofferto, si recarono a far legna,
ed accesero un fuoco gigantesco per riscaldare quei disgraziati.
Nei giorni seguenti il freddo non cessò, anzi continuò ad aumentare. Fitte nevicate
cadevano su quell'isola deserta, coprendo la capanna, che minacciava di
cadere; venti impetuosi, gelidi, soffiavano dal nord, spingendo innanzi a loro
nebbioni sempre più densi; i torrenti dell'isola s'erano coperti di ghiaccio e perfino
sul fiume si vedevano scendere enormi massi di ghiaccio. è impossibile descrivere le sofferenze di quei disgraziati, esposti ai rigori di quel
crudo inverno senza un riparo sufficiente, senza coperte, seminudi e quasi sempre
affamati, poiché i viveri non si dispensavano che con grande economia.
Ed intanto nessuna nave appariva. Il vasto golfo di San Lorenzo, racchiuso
fra il Labrador e l'isola di Terranuova, si copriva ogni giorno più di massi
enormi di ghiaccio, di vere montagne che la corrente polare spingeva attraverso
lo stretto di Bell'Isola. Ormai più nessun vascello doveva avventurarsi
in quella regione dei ghiacci e nessuna speranza di venire salvati rimaneva a
quegl'infelici.
Era necessario prendere una risoluzione, prima che l'inverno diventasse più rigido
e impedisse assolutamente di lasciare quell'isola deserta ed inospitale.
Un giorno che il freddo era più feroce e che la fame si faceva sentire più acuta, essendo ancor più diminuite le razioni, il padre Crespel prese il mastro e gli disse:
- Bisogna tentare la sorte, o fra quindici giorni nessuno di noi rimarrà vivo.
- Cosa volete tentare, padre?
- Cercare di guadagnare il Labrador e raggiungere Mingan.
- Ma vi sono quaranta leghe di terra da attraversare: ve lo dissi già. Potranno i
nostri uomini, indeboliti dal freddo e dalle privazioni, resistere a tale marcia
attraverso le nevi?
- Quando saremo sbarcati, si porranno in marcia i più forti.
- è un correre incontro alla morte, padre. Se a Mingan non si trovassero più i
coloni francesi?
- Possiamo incontrare degli indiani, e voi sapete che quelli del Labrador non
sono cattivi.
- Tentiamolo, giacché lo volete; ma ci seguiranno i compagni?
- Cercherò d'indurli. Affrettiamoci, o sarà troppo tardi.
Il padre Crespel si recò nella capanna ed espose ai suoi compagni di sventura il
progetto, facendo comprendere che ormai non potevano più sperare sull'arrivo
di alcun vascello e che sarebbe stata una follia il voler affrontare l'inverno
senza viveri e senza un riparo.
Nessuno mosse osservazione: tutti comprendevano che un prolungato soggiorno
su quella sterile isola sarebbe stato fatale. Fu decisa la partenza per l'indomani
ai primi albori. Era il 27 novembre.
Un freddo intenso, feroce, regnava sull'isola. Un ventaccio rigido, tagliente,
soffiava dal nord, sollevando la corrente del fiume in grosse ondate, le quali
travolgevano nella loro corsa furiosa enormi massi di ghiaccio.
Dei pesanti vapori volteggiavano per l'aria, d'un aspetto triste e gravido di neve.
La giornata non poteva essere peggiore per affrontare il fiume: pure tutti i naufraghi
erano più che mai decisi di tentare la sorte.
Si raccolsero i pochi viveri, ridotti ormai a pochi chilogrammi di piselli ed a
due barili di farina, si sciolse la capanna per ritirare le coperte e le vele, e alle
sette del mattino s'imbarcavano.
Il padre Crespel, il mastro d'equipaggio e quindici altri presero posto nella
scialuppa, che era più grande, e gli altri tredici nel canotto, che era guidato da
un contro-mastro.
Sciolte le vele, misero la prua verso il Labrador, che era lontano quaranta o
cinquanta chilometri.
Il fiume offriva uno spettacolo pauroso. Le onde, respinte dalla marea, che
montava con furia estrema, essendo in quei luoghi così potente da raggiungere
un'altezza di oltre quindici metri nello spazio di sei ore, s'urtavano furiosamente,
minacciando d'inghiottire le due imbarcazioni. Ma quello non era il solo
pericolo. Uno ben più grande minacciava i naufraghi: erano i massi di ghiaccio
che la corrente trascinava e che potevano da un istante all'altro investire
la scialuppa ed il canotto e sfracellarli.
Era necessaria tutta l'abilità dei marinai per evitarli. Tutti in piedi, coi remi in
mano, cercavano di respingerli.
Quella lotta contro la morte durava da tre ore quando il nebbione calò sul
fiume. Il mastro d'equipaggio, temendo che il canotto si smarrisse, raccomandò al contro-mastro di tenersi vicino, per soccorrersi a vicenda in caso di pericolo.
Doveva essere il mezzodì, quando il canotto, che lottava contro i ghiacci,
scomparve fra il nebbione.
- Ohe! Del canotto!... - gridò il mastro.
Nessuno rispose.
- Che siano andati a picco? - chiese il padre Crespel con angoscia.
- Chiamate tutti! - gridò il mastro.
Diciassette voci s'alzarono con una chiamata formidabile; ma anche questa
volta nessun grido rispose dal largo.
- Sono stati inghiottiti dalle onde - disse il padre Crespel.
- O stritolati dai ghiacci - rispose il mastro. - Hanno cessato di soffrire.
-- Ritorniamo, amici. Forse possiamo giungere in tempo per raccogliere qualcuno.
- è impossibile, padre. Le onde ci assaliranno a prua e ci subisseranno.
- Tutto si deve tentare: sono nostri compagni.
- Ma non possiamo affrontare una simile lotta senza soccombere.
- No!... No!... - gridarono i naufraghi. - Ormai sono morti, e dobbiamo pensare
alla nostra salvezza.
- Sono nostri fratelli - disse il generoso cappellano - hanno diviso con noi i
pericoli e le privazioni, e sarebbe una vergogna abbandonarli.
- Sarà un tentativo inutile, padre.
- Ma si deve farlo.
- Ci guarderà Iddio - disse il mastro.
Cacciò la ribolla a babordo, e la scialuppa, virato di bordo, si diresse verso il
luogo ove poco prima era stato scorto il canotto.
Ricominciarono le chiamate; ma non rispondevano che i muggiti delle onde
e gli scrosci dei ghiacci. La scialuppa errò una buona ora fra il nebbione,
correndo venti volte il pericolo di venire subissata o sfracellata, poi riprese
la corsa verso la costa del Labrador. Ormai tutti erano convinti che il canotto
era stato inghiottito dalle onde, assieme a tutti i disgraziati che lo montavano.
La notte li sorprese ancora in mare, non avendo potuto fare che pochissimo
cammino in causa del cattivo tempo e della nebbia, che non permetteva a loro
di dirigersi, essendo sprovvisti di bussole.
Nessuno osò dormire, temendo che da un istante all'altro anche la scialuppa
dovesse venire inghiottita.
Quale notte! Il vento fischiava lugubremente attraverso alla velatura con sibili
strani; le onde montavano all'assalto della scialuppa con muggiti spaventosi,
bagnando quei poveracci, intirizziti dal freddo e già mezzo assiderati, e l'oscurità era così profonda, da impedire di scorgere i ghiacci che la corrente travolgeva
nella sua corsa disordinata. La morte li minacciava da tutte le parti. Il padre
Crespel però incoraggiava tutti colla voce e coll'esempio.
Alle due del mattino, fra gli urli della burrasca parve loro di udire voci umane.
Si trovavano presso una costa abitata da qualche tribù di indigeni?
- è impossibile che abbiamo attraversato il fiume - disse il mastro.
- Eppure si odono delle voci umane - disse il cappellano. - Che vi sia qualche
altra isola dinanzi a noi?
- Non vi è che quella d'Anticosti in questi paraggi, padre.
- Che sia qualche nave?
- Non lo credo. Non è questa la rotta che tengono i vascelli per recarsi a Quebec.
- Pure delle persone parlano. Non udite?
Il mastro tese gli orecchi ed udì distintamente delle voci. - Ma mi pare di riconoscerle queste voci! - esclamò.
Una speranza gli balenò nel cervello...
- Ohe!... Del canotto!... - gridò con voce tuonante.
- Ohe!... Della scialuppa!... - rispose una voce. - Siete voi, mastro?...
Un immenso grido di gioia echeggiò a bordo della scialuppa:
- Il canotto!... Il canotto!...
- Sì, siamo noi!... -- urlarono i loro compagni.
- Accosta sottovento!... - comandò il mastro.
- Siete salvi tutti? - chiese il padre Crespel.
- Tutti, meno uno - risposero.
- Dio veglia su noi. Coraggio, amici!...
Il canotto cominciava a delinearsi fra il nebbione. Con pochi colpi di remo
raggiunse la scialuppa, per navigare di conserva.
Quei disgraziati non si trovavano in condizioni migliori. Erano assiderati dal
freddo, che gelava sulle loro vesti l'acqua, e sfiniti al punto che non erano capaci
di reggersi in piedi.
Durante la traversata, il canotto era stato imprigionato fra una flottiglia di
ghiacci, ed avevano dovuto lottare a lungo per liberarsene. Il fracasso delle
onde e lo sfracellarsi dei ghiaccioni avevano impedito agli uomini d'udire le
grida dei compagni.
Rimasti indietro, si erano smarriti in mezzo al nebbione; ma avevano potuto
raggiungere ancora la scialuppa, tenendo la prua verso il nord, avendo essi per
guida una bussoletta.
- Tenetevi ben accosto - gridò a loro il mastro. - Se vi smarrite una seconda
volta, non so se ci ritroveremo ancora.
L'indomani il tempo non migliorò. Soffiava sempre forte il vento, ed il mare
era agitatissimo, facendo rollare e beccheggiare disperatamente le due scialuppe.
I poveri naufraghi, sballottati incessantemente, racchiusi fra i banchi, avevano
le membra rotte e cadevano per la stanchezza e pel sonno, ma non potevano
gustare riposo alcuno, mancando lo spazio per adagiarsi. E poi come potevano
dormire colla morte che li minacciava di continuo?
Sembra incredibile, eppure per cinque giorni errarono smarriti su quell'immenso
fiume, fra una nebbia continua, senza toccare terra.
Il 2 dicembre, il canotto, che si manteneva a galla con grande fatica, essendo
stato guastato dall'urto continuo dei ghiacci, scomparve. Le chiamate dei
compagni furono vane: nessuno rispose.
Si era spezzato contro qualche banco di ghiaccio, o si era ancora smarrito? Il
fatto è che più non fu riveduto e che più mai nessuno di coloro che lo montavano
ricomparve. Certo le onde del San Lorenzo li avevano inghiottiti tutti.
Quella perdita impressionò profondamente i superstiti. Si credettero anch'essi v otati ad una morte certa ed abbandonarono la lotta, lasciando che le onde li
spingessero a capriccio.
Ormai non speravano più. Dio però vegliava su di loro, poiché l'indomani,
mentre la nebbia si alzava, scoprivano le coste del Labrador.
Scorgendo quella terra, i naufraghi ripresero animo e la salutarono con grida
di gioia. Essi credevano finalmente di essere al termine delle loro pene.
Il Labrador è una vasta penisola compresa fra il 50° ed il 63° di latitudine settentrionale,
ed il 57° 40' e l'82° di longitudine.
Ha una lunghezza di millecinquecento chilometri con una larghezza di mille
trecentocinquanta ed una superficie di un milione di chilometri quadrati; ma
con tutto ciò è la terra più deserta del globo, la meno abitabile e anche oggidì non è popolata che da poche miserabili tribù di indiani, che vivono a grande
stento cacciando e pescando.
Questa regione, oggi diventata un vero deserto di neve e di ghiaccio in causa
della continua discesa dei grandi banchi di ghiaccio, che diventano ogni anno
più numerosi, confina al nord con Hudson, all'ovest col mare omonimo, al
sud-est col golfo di San Lorenzo e lo stretto di Bell'Isola, che la separa da Terranuova,
ed al sud col basso Canada.
Le sue coste sono frastagliate da una infinità di fiords come quelle della Norvegia,
alte, dirupatissime, battute senza posa dai cavalloni dell'Atlantico e quanto
lo si può immaginare pericolose per le navi che si avventurano in quei paraggi.
In estate vi è un po' di tepore, e una vegetazione lussureggiante spunta, ma
muore ben presto, poiché in luglio si può dire che comincia l'inverno. In agosto
cadono le prime nevi, e per otto mesi un terribile freddo piomba sulla penisola,
mentre enormi banchi di ghiaccio, trascinati dalla corrente polare, si
accumulano sulle spiagge, rendendo gli approdi inaccessibili.
Nella breve stagione estiva, quelle coste sono popolate da pescatori. Abbondano
i merluzzi; due o trecento piccoli bastimenti detti skooners, della portata
di trenta tonnellate ciascuno, radunansi nei piccoli fjords e vi si trattengono
anche in autunno per la caccia delle foche. Si calcola anzi che si uccidano in
media, ogni anno, dai sedici ai diciottomila di quegli anfibi, ricavando trecentocinquanta
tonnellate d'olio, le quali danno un guadagno di oltre duecentomila
lire. All'avvicinarsi dei banchi di ghiaccio, tutti però fuggono quella terra
desolata, e per sei o sette mesi non vi fanno più ritorno.
L'onore della scoperta del Labrador spetta al genovese Sebastiano Caboto, naturalizzato
veneziano, contemporaneo del grande Colombo. Entrato al servizio dell'Inghilterra, Caboto si slanciò verso l'ovest alla testa di
cinque vascelli, montati da trecento uomini, sperando, come Colombo, di raggiungere
le coste dell'Asia. Suo padre, Giovanni Caboto, l'aveva già preceduto
sei anni prima, scoprendo le coste americane prima di Colombo, secondo
alcuni, dopo secondo altri.
Nel 1528 Sebastiano scopriva l'isola di Terranuova al 45 di latitudine, poi le
isole Okak al 58°, quindi il Labrador; ma spaventato pei ghiacci che minacciavano
i suoi vascelli, ritornava al sud, cercando sempre un passaggio che lo conducesse
in Asia, ma disperando di trovarlo, tornava in Inghilterra.
Quantunque il merito della scoperta tocchi a lui, il merito di aver chiamato
quella terra Labrador spetta ad un navigatore portoghese, a Gaspare di Cortereal, il quale la visitò nel 1600. Curiosa però quella denominazione, che significa'terra
del lavoratore, data ad una regione così sterile!...
Come dissi, i naufraghi, scorgendo le coste della penisola, sperarono che le loro
tribolazioni fossero per cessare. Infatti era su quella terra che essi credevano
di trovare gli aiuti sospirati. E vero che Mingan, la piccola stazione abitata dai
cacciatori francesi, era forse assai lontana, forse più di cento chilometri; ma almeno
non avevano da affrontare più quel temuto fiume, che aveva già inghiottito
ventitré uomini, sopra quaranta che ne contava l'equipaggio della
nave naufragata.
Le loro speranze furono però di breve durata, e la loro gioia si tramutò ben presto
in una profonda costernazione.
La costa era coperta d'immensi banchi di ghiaccio, che la corrente del fiume
trascinava lungo le spiagge con mille scricchiolìi, mille fragori paurosi.
Delle montagne di ghiaccio, dei veri ice-bergs, alti cento o duecento metri,
oscillavano spaventosamente sotto le larghe ondate della marea montante,
stritolando con indicibile fracasso i ghiacci minori che rollavano o beccheggiavano
ai loro fianchi, gli hummoks in forma di montagnole, gli streams di forma
circolare ed i palks di forma allungata. Di quando in quando uno di quei
colossi perdeva l'equilibrio e strapiombava nel fiume con un rombo tremendo,
fracassando i ghiacci vicini e sollevando delle ondate mostruose. Avventurarsi
in mezzo a quei colossi mal sicuri sulla loro base, era un voler affrontare una
morte certa.
- è impossibile andare innanzi - disse il mastro, con ira.
- Cerchiamo un passaggio - disse il padre Crespel.
- Ma se uno di quei ghiacci ci piomba addosso?
- Siamo nelle mani di Dio.
- Io non affronterò mai tale pericolo, padre.
- E nemmeno noi - dissero i naufraghi.
- Volete ritornare ad Anticosti?
- Aspetteremo, padre - disse il mastro. - Un colpo di vento vigoroso può sbarazzare
la costa e permetterci di raggiungerla.
- Ma dove volete accampare? No, amici: tentiamo la sorte.
Si arresero al suo consiglio e tentarono di aprirsi un passaggio attraverso i piccoli
ghiacci. Respingendo rabbiosamente i palks, gli hummoks e gli streams, riuscirono
a guadagnare un canale che pareva si prolungasse fino alla costa; ma
giunti ad una distanza di quattro miglia dalla spiaggia, lo trovarono chiuso.
Ritornarono sollecitamente, temendo si chiudesse la via alle loro spalle; ma in
quel frattempo i ghiacci avevano subito un violento spostamento, ed essi non
trovarono più aperta la via del ritorno.
Fu un colpo terribile per quei disgraziati. A loro non rimaneva altro scampo
che di accamparsi fra i ghiacci ed attendere lo sgelo.
Quale terribile situazione! Avrebbero potuto resistere ai geli intensi per tre
mesi continui, seminudi come erano e senza ricovero, senza una stufa per riscaldarsi?
E come avrebbero potuto vivere, mentre non rimaneva a loro che
un po' di carne gelata, poche libbre di piselli e un po' di farina?
Cupi, disperati, i diciassette naufraghi avevano abbandonato la scialuppa, accampandosi
su di un floe, ossia su di un immenso campo di ghiaccio. Rannicchiati
gli uni addosso agli altri, contemplavano con occhio triste quella barriera
di giganti che impediva a loro di raggiungere quelle coste sospirate, senza
osare scambiarsi una parola. Il padre Crespel, che anche dinanzi a quella tremenda
avversità non aveva perduto la sua straordinaria energia, alla quale doveva
più tardi la sua salvezza, fu il primo a rompere quel funebre silenzio.
- Amici - disse egli - non disperiamo ancora. Si dice che la fortuna sorride
agli audaci e che chi s'aiuta il Cielo l'aiuta. Cerchiamo di non scoraggiarci ancora
e intraprendiamo valorosamente la lotta contro l'avverso destino.
- Ma cosa volete fare, padre? - chiese il mastro, con aria cupa. - Non vedete
che ormai tutto è finito per noi e che altro non ci rimane che d'attendere la
morte?
- Non abbiamo ancora esaurito tutte le nostre risorse, per abbandonare la lotta
e lasciarci morire.
- Vorreste voi sfidare il terribile inverno su questo banco? Non illudetevi di
poter sfuggire allo scorbuto e alle congelazioni.
- Ma chi ci impedisce di costruirci un riparo? Forse che gli indiani di queste regioni
vivono all'aperto? Si costruiscono delle capanne di neve e di ghiaccio e
passano sotto di esse dei lunghi mesi senza aver bisogno di stufe. - è vero, padre - dissero i naufraghi.
- Ma i viveri? - chiese il mastro.
- Economizzeremo più che sarà possibile quelli che possediamo. Li divideremo
in tante razioni, ne prenderemo due per ciascuno ogni giorno, mangeremo
i piselli una volta la settimana ed allungheremo la farina colla neve. E
poi, chissà, possiamo sorprendere qualche foca, aprire dei buchi nei ghiacci e
cercare di pescare. Se sarà possibile cercheremo di raggiungere la costa per
procurarci dei molluschi e un po' di legna per riscaldarci. Vedo lassù, su quelle
colline, dei pini.
- Ben detto, padre! - esclamarono i naufraghi, che riprendevano a poco a poco
coraggio. - Al lavoro!... Al lavoro!...
Non vi era tempo da perdere. Bisognava affrettarsi, prima che il freddo intenso,
che toccava di già i 30° sotto lo zero, li assiderasse.
Padre Crespel tracciò sul banco un vasto parallelogramma, fece poscia forare il
ghiaccio in diversi luoghi per accertarsi del suo spessore e, convinto della sua
solidità, ordinò l'erezione della casa di ghiaccio.
Non fu difficile impresa. Alcuni uomini armati di scuri tagliavano i blocchi,
altri li trascinavano sul luogo ed altri ancora li collocavano gli uni sugli altri,
cementandoli con neve. Bastavano pochi minuti perché quei pezzi formassero
un blocco solo, tanto era intenso il freddo.
La costruzione del tetto presentò qualche difficoltà; ma riuscirono a costruirlo,
avendo trovato fra i ghiacci dei tronchi d'alberi trasportati colà dalle correnti
e dal fiume e che servirono a meraviglia di travi.
Quattro ore dopo la casa era abitabile. Vi si cacciarono dentro lestamente,
chiudendo le aperture colla tela della velatura. Prima però ebbero la precauzione
di ritirare sul banco la scialuppa, per tema che i ghiacci la stritolassero o
che la corrente la portasse via.
Divorarono le magre razioni, consistenti in pezzettini di carne gelata e farina
allungata colla neve, poi si coricarono gli uni addosso agli altri per riscaldarsi
meglio, stendendosi sulle poche coperte che ancora possedevano e
sui pezzi di vela. Da quarantotto ore non chiudevano occhio e cadevano dal
sonno.
Sembrerà strano, eppure ben presto un lieve tepore regnò nella capanna di
ghiaccio. Essendo la neve ed il ghiaccio cattivi conduttori del calorico,
conservavano a meraviglia quello emanato da quei diciassette corpi raggruppati
in uno spazio relativamente limitato.
Quanto dormirono? Non lo seppero mai; ma lunga pezza di certo, poiché quando
si svegliarono l'uragano era cessato, una calma perfetta regnava sul fiume e
sulle coste della penisola, ed un pallido sole versava i suoi raggi sull'immensa
distesa di ghiacci, facendoli scintillare come immensi diamanti incrostati di rubini e di smeraldi. Approfittarono di quella calma e di quel raddolcimento
della temperatura per cercare di procurarsi qualche selvaggina.
Sui banchi di ghiaccio si vedevano parecchie foche, distese presso l'orlo dei loro
buchi, aperti nel banco, riscaldandosi placidamente ai tiepidi raggi del sole,
e sul margine degli streams e del floe un gran numero di uccelli marini occupati
a nidificare. Si vedevano bande di strolaghe, bellissimi uccelli col becco ed il
petto nero, il dorso pure nerissimo, le ali macchiate di bianco e le parti inferiori
più candide della neve; bande di urie, uccelli veramente di mare, che nidificano
sui ghiacci o sulle rocce, col becco lungo e diritto, le gambe corte e collocate
molto indietro, sicché provano una certa difficoltà a rizzarsi in piedi, le ali
e la coda brevissime e le penne bianche; stormi di oche bernide, grosse come
un'oca comune ed eccellenti; e poi nuvoli di gabbiani colle penne bianchissime,
ma tinti di un rosa pallido sotto l'addome, i piedi neri ed il becco giallo o
turchino, o color dell'ardesia, grandi nuotatori e grandi divoratori di pesci e così arditi che vanno a beccare le scarpe ai viaggiatori addormentati; falchi pescatori,
propri delle regioni canadesi e che sembra peschino i pesci emettendo dallo
stomaco una specie di olio; ed anche qualche gru, fornita d'un becco lungo
oltre venti centimetri, e qualche uccello di neve, una specie di ortolano.
Anche i grossi pesci non mancavano, e fra i canali aperti nei ghiacci si vedevano
nuotare parecchi delfini gladiatori, i più grandi della specie, raggiungendo
sovente una lunghezza di otto metri, nemici formidabili delle balene, alle quali
divorano la lingua; ed appariva anche qualche narvalo, rapidi pesci, lunghi tre
metri, armati sul muso d'un corno d'avorio scanalato a spira, assai aguzzo sulla
cima; arma terribile, poiché talvolta riescono perfino a forare le scialuppe dei
pescatori. Sarebbe però stato necessario un rampone per impadronirsi di quelle
grosse prede, e per disgrazia i naufraghi non lo possedevano.
Balzando di ghiaccio in ghiaccio, trascinandosi carponi per non farsi vedere, il
padre Crespel ed i suoi compagni riuscirono ad impadronirsi di alcune urie,
sorprese nel loro nido, ed a fare una raccolta discreta di uova di uccelli marini,
pasto sostanzioso sì, ma non troppo delizioso, poiché quelle uova hanno tutte
un sapore di pesce rancido. Il mastro, più fortunato e più abile di tutti, riuscì anche ad impadronirsi di una mezza dozzina di grasse procellarie, che aveva
sorprese mentre dormivano nei loro nidi.
Quelle procellarie dovevano servire di lampade per rischiarare la capanna. Essendo
sempre assai grasse ed assai oleose, gli indigeni delle terre boreali usano
mettere nei loro becchi un lucignolo, che scende fino al ventre, e lo accendono.
Umettate dall'olio dell'uccello, quelle strane lampade danno, per qualche
ora, una luce abbastanza chiara.
Quel giorno si fece festa nella capanna. Il mastro, che se ne intendeva di cucina,
ammannì a' suoi compagni una frittata d'uova di uccello, adoperando il grasso d'una procellaria come burro, ed arrostì tre urie, bruciando però due banchi della scialuppa.
Non sarebbe necessario dire che quei disgraziati, che da due settimane soffrivano
la fame, fecero grandissimo onore a quella frittata ed a quell'arrosto, e
che non s'accorsero nemmeno che l'uno e l'altro avevano un acre sapore di
pesce rancido.
Ahimè! Quel pasto abbondante doveva essere l'ultimo!... L'indomani il sole
era scomparso, un vento gelido soffiava furiosamente dalle regioni polari, e la
neve cadeva fitta fitta, a larghe falde.
L'inverno ripiombava su quella regione desolata, con tutti i suoi orrori.
In quel giorno i naufraghi dovettero rinunciare ad uscire dalla loro capanna
per non correre il pericolo di aver gelato il naso o incancreniti i piedi.
Nevicate succedevano a nevicate, nebbie a nebbie, e le bufere si scatenavano
incessantemente, sconvolgendo i ghiacci. Era una continua detonazione che
agghiacciava di spavento il cuore di quei miseri.
I ghiacci, abbattuti dal vento, capitombolavano con tremendi fragori, sfracellando
i loro vicini e minacciando di distruggere il banco sul quale si erano
rifugiati i naufraghi. Non era possibile dormire; dovevano vegliare continuamente
per tema di venire, da un istante all'altro, subissati.
Quando tornava un po' di calma, erano le pressioni dei ghiacci che interrompevano
i loro sonni. Il banco, compresso a' suoi margini dai nuovi ghiacci che
tendevano a dilatarsi, schiacciato per così dire fra quelle strette irresistibili, vibrava
costantemente, s'incurvava in alto, poi si fendeva con interminabili crepit ìi, diroccando di tratto in tratto le pareti mal ferme della capanna.
Ed intanto la fame cresceva sempre ed i viveri diminuivano a vista d'occhio,
malgrado tutte le economie. Padre Crespel ed il mastro erano costretti a vegliare
giorno e notte sulle scarse provviste per impedire che i loro compagni,
resi furiosi per la gran fame che straziava le loro viscere, le divorassero. Il cuore
del buon cappellano sanguinava; ma per la comune salvezza era costretto ad
impedire che quei disgraziati ponessero le mani su quei pochi viveri, ultima loro
risorsa, unica loro speranza.
Quell'insufficienza d'alimenti, il freddo, l'umidità, le torture morali e fìsiche
non tardarono a produrre funesti effetti. Lo scorbuto, questo tremendo male
delle regioni dei freddi, fece ben presto la sua comparsa. I corpi di quei poveracci
si coprirono dapprima di macchie sanguigne, poi di piaghe schifose e
puzzolenti, mentre le loro bocche emanavano un fetore insopportabile, dovuto
alla disgregazione delle loro gengive. Dietro allo scorbuto vennero le congelazioni,
le cancrene, e la capanna si tramutò in un ospedale di persone gementi
da mane a sera e dalla sera al mattino.
E non un rimedio per combattere quello scorbuto, che ogni giorno colpivaqualcuno!... Avessero posseduto delle patate, qualche limone, delle pastiglie
di calce; ma invece non avevano nulla.
La situazione dei naufraghi peggiorava di giorno in giorno. Anche il cappellano
cominciava ormai a disperare.
Pure la sua fibra robusta resisteva energicamente, malgrado tanti patimenti.
Era il consolatorc di tutti, curava tutti gli ammalati come meglio poteva,
vegliando quasi tutte le notti.
Ai primi di gennaio del nuovo anno, cioè del 1737, una nuova catastrofe colpiva
quei meschini. Da qualche giorno il tempo era cambiato. Alle furiose ed
incessanti nevicate erano succedute piogge torrenziali, e i ghiacci avevano ceduto,
spezzandosi in più luoghi.
In mezzo a quel frangersi dei ghiacci il banco non aveva potuto resistere ed in
più parti si era spezzato. Essendosi aperto un crepaccio presso la scialuppa, la
mattina del primo gennaio questa ricadde in mare.
Qualche ora dopo un marinaio, che era uscito per cercare di sorprendere qualche
uccello, rientrava nella capanna gridando:
- Le onde trasportano la scialuppa!
Tutti i naufraghi, spaventati, si trascinarono all'aperto. Se si perdeva la scialuppa,
come avrebbero potuto guadagnare la costa allo scioglimento dei ghiacci?...
Si sarebbero senza dubbio annegati tutti.
La scialuppa era già stata trasportata lontano dal banco, e la si vedeva navigare
fra i ghiacci, entro un lungo canale.
- Bisogna raggiungerla - disse il padre Crespel. - Se la perdiamo, per noi è finita.
- Ma i ghiacci sono spezzati - disse il mastro. - Chi oserà lanciarsi attraverso a
tutti questi packs e streams, che possono affondare sotto i piedi?
- Bisogna tentarlo. Andrò io!
- No, padre - disse un marinaio. - Voi non siete più agile: andrò io.
- Ed io ti accompagno - disse un altro. - Se morremo nell'impresa, pregherete
Dio per noi.
- Andate, valorosi compagni - disse il cappellano profondamente commosso
- che Dio vi guardi!
I	due marinai partirono correndo, dirigendosi verso la costa. Giunti sul limite
del banco, si trovarono dinanzi ad un canale largo parecchi metri, che impediva
a loro di passare. Vedendo galleggiare un piccolo stream, senza badare al pericolo
che stavano per affrontare, s'imbarcarono su quella fragile zattera.
Il vento che soffiava dal largo spinse il ghiaccio addosso ad un altro banco.
Abbandonarono la zattera e proseguirono la corsa, passando da uno stream all'altro, da un palk all'altro, balzando attraverso ai canali ed ai canaletti, arrampicandosi
sugli ice-bergs, sprofondando nella neve o rotolando sui margini
fragilissimi dei ghiacci. Venti volte corsero il pericolo di affondare; ma alla fine, dopo sforzi indicibili, riuscirono a guadagnare la costa in un luogo quasi
sgombro di ghiacci.
La scialuppa si scorgeva sempre. Filava fra i ghiacci e la sponda, trascinata dalla
corrente; ma era già assai lontana.
Riposarono alcuni istanti, poi ripresero la corsa; ma ostacoli quasi insuperabili
li costringevano a descrivere dei lunghi giri ed a fermarsi ad ogni istante.
La costa era frastagliata daflords profondi, elevata, rocciosa e rendeva impossibile
una marcia spedita. In breve i due marinai si accorsero che, malgrado i loro
sforzi disperati, perdevano via, essendo la corrente del fiume, che calava
colla bassa marea, più rapida della loro corsa.
La scialuppa si allontanava sempre più. La scorsero ancora per qualche minuto,
poi la perdettero di vista. Era perduta: ormai era impossibile raggiungerla.
- Siamo maledetti! - esclamarono i due marinai con disperazione. - Tutto
congiura contro di noi.
Ripresero tristemente la via del campo, seguendo la costa, colla speranza di
sorprendere qualche foca. Ne avevano vedute alcune sull'orlo dei ghiacci, un
po'più all'ovest.
Si divisero per cercare d'avvicinarsi senza essere scorti. Ad un tratto il più giovane,
che si trascinava carpone per avvicinarsi inosservato ad un buco aperto
da uno di quegli anfibi, udì il compagno a gridare:
- Accorri, Marley!. Presto, accorri!...
Credendo che il compagno fosse stato assalito da qualche fiera, da un orso
bianco forse, si precipitò verso quella direzione, impugnando la scure che aveva
portata con sé.
Ma, invece di trovarlo alle prese con una fiera, lo vide fermo dinanzi ad un
grande cumulo di neve, di forma circolare, la cui cima era annerita, come se
da qualche buco fosse sfuggito del fumo.
- Cos'è? - chiese Marley, stupito.
- Credo che sia una capanna - rispose il compagno.
- Abitata da altri naufraghi?
- Da qualche famiglia d'indiani, probabilmente.
- Che sia abitata?
- Non ho udito alcun rumore e non si vede uscire fumo; ma io credo che gli
abitanti non tarderanno a ritornare.
- Sarebbero la nostra salvezza.
- Così la penso anch'io, Marley.
- Andiamo a vedere.
L'entrata della capanna era chiusa da un cumulo di neve. Quella scoperta raffredd
ò le speranze dei due marinai, poiché ciò significava che i proprietari della
capanna da lunga pezza l'avevano abbandonata.
Curiosi però di vedere cosa conteneva l'interno, levarono la neve ed entrarono.
Come avevano preveduto, la capanna era disabitata. Non trovarono che
due canotti di corteccia di betulla, adoperati dagli indiani canadesi, battelli
leggerissimi, che si possono trasportare con la massima facilità, alcune pelli di
lupo, una pelle di foca e una vecchia pentola semirotta. Frugando però in un
angolo, con loro grande gioia scoprirono un sacco di pelle pieno di grasso di
foca. Ve ne era per quaranta e più chilogrammi.
- Ecco qui almeno un po' di fortuna! - esclamò Marley. - I nostri compagni
saranno soddisfatti di questa scoperta.
-	Senza contare che ora abbiamo la probabilità d'incontrare degli indiani aggiunse
il compagno. - Se qui vi è una capanna, ciò indica che questa parte
di territorio non è disabitata.
- Ritorniamo. I nostri compagni devono essere inquieti, non vedendoci.
- Saranno dispiacenti per la perdita della scialuppa.
- Non ci sarà più necessaria. Come abbiamo raggiunto la costa noi, possono
raggiungerla anche loro.
- Purché il freddo non ci piombi ancora addosso. è appena cominciato il mese
di gennaio, ed in questa regione la primavera non giunge che molto tardi. Ritorniamo,
Marley.
Si caricarono del sacco di grasso, preziosa risorsa per loro che si trovavano così a corto di viveri, e si rimisero in cammino attraverso i banchi di ghiaccio.
Il ritorno non fu meno difficile, specialmente ora che portavano quel carico,
fin troppo pesante per le loro braccia indebolite dai lunghi digiuni; corsero ancora
parecchie volte il pericolo di cadere entro i crepacci; ma finalmente riuscirono
a guadagnare la capanna.
I loro compagni, inquieti per la loro lunga assenza, li accolsero con grida festose.
La loro gioia non ebbe limiti quando furono informati della scoperta fatta e
del carico che portavano.
- Bisogna raggiungere la costa - disse il mastro. - Se possiamo giungere ad un
accampamento d'indiani, siamo salvi.
-- Domani ci metteremo in cammino -- dissero i naufraghi.
Quella sera, sotto la capanna di ghiaccio, per la prima volta si alzò un profumo
appetitoso. I piselli fritti nel grasso di foca con alcune uova di uccelli marini
fecero furore.
Un triste destino perseguitava i disgraziati marinai ed i passeggieri del vascello
naufragato; un avverso destino, che troncava inesorabilmente i loro progetti e le loro speranze. Si sarebbe detto che la loro perdita era segnata inesorabilmente.
Infatti, all'indomani, quando quei miseri si svegliarono, un violento uragano
imperversava sul San Lorenzo, sconvolgendo furiosamente i ghiacci. Gli
ice-bergs avevano invaso la costa, frantumando i banchi, ed ogni comunicazione
fra la capanna ed il Labrador era interrotta. Dovettero rinunciare al loro
progetto ed attendere tempi migliori.
Passò una settimana, ne passarono due, tre, senza che avvenisse un cambiamento.
Uragani succedevano ad uragani, sempre più tremendi, minacciando
perfino di disciogliere il banco. Fortunatamente però questo resisteva, essendosi
fermato su di un isolotto sabbioso.
Intanto il freddo non cessava e col gelo aumentavano le sofferenze dei naufraghi.
Ai primi di febbraio il grasso era finito, ed anche i piselli stavano per finire.
La fame minacciava ancora l'esistenza di quei diciassette uomini, ridotti ormai
a diciassette scheletri coperti di piaghe cancrenose e colpiti dallo scorbuto.
Il 10, due uomini, sfiniti dai lunghi digiuni e dal terribile male, soccombettero!
Quale triste giorno pei superstiti!
Quei tre cadaveri rimasero due giorni esposti alla neve e alla furia della burrasca.
Erano tutti tanto deboli da non essere capaci di dare sepoltura a quelle
prime vittime.
Furono tumulati in un buco scavato nel ghiaccio tre giorni dopo. Il povero
cappellano costruì una croce, che depose sulla loro fossa.
Il 15 un altro marinaio passò a miglior vita, e un altro il 17. Lo scorbuto e la
fame facevano strage!...
Il 24 il padre Crespel, colle lagrime agli occhi, annunciò ai compagni che i viveri
erano terminati!
Udendo quella tremenda notizia, il mastro ed un marinaio, i meno sofferenti
di tutti, s'alzarono e uscirono dalla capanna.
- Dove andate? Volete abbandonarci? - chiese il padre Crespel con dolce rimprovero.
- No, padre - rispose il mastro - noi andiamo a tentare la sorte.
-- Cosa volete fare?
- Cercheremo di raggiungere la costa. Forse troveremo dei molluschi nei fìvrds.
-- Ma la burrasca infuria.
- Morire qui o nel fiume è tutt'uno.
- Vi accompagno anch'io.
- Potete perire nell'impresa.
- Sono ancora valido: è giusto ch'io sfidi il pericolo per soccorrere questi infelici
che gemono.
- Andiamo, padre.
Si cacciarono coraggiosamente in mezzo ai ghiacci, tentando di raggiungere la
costa. La burrasca infuriava, respingendo qua e là gli ice-bergs, gli hummoks, gli streams ed i packs, e sollevando grandi cortine di neve: pure quei tre coraggiosi
non indietreggiarono. La fame che tenagliava le loro viscere li spingeva e li faceva
affrontare, senza guardarsi intorno, i più gravi pericoli.
Ad un tratto il cappellano, che non era agile come i suoi compagni, nel balzare
attraverso un crepaccio perdette l'equilibrio e cadde in acqua. Ebbe però la
presenza di spirito di aggrapparsi ad un hummok galleggiante.
I	suoi compagni, che lo precedevano, non vedendolo più furono solleciti a ritornare
ed a trarlo dal mal passo prima che il gelo lo assiderasse.
Dopo infiniti pericoli riuscirono finalmente a raggiungere uno stretto fiord della costa, che s'internava entro terra per parecchie centinaia di passi. Si misero
a sollevare i ghiacci dopo d'averli spezzati a colpi di scure e furono tanto
fortunati da trovare un gran numero di molluschi e di conchiglie, della specie
detta littorirw, rudis, delle fissureìle, delle buccinum unduìatum, qualche nuga arenaria
ed alcuni ricci di mare.
Ne raccolsero parecchi chilogrammi, si ristorarono un po', essendo completamente
sfiniti, poi ritornarono frettolosamente all'accampamento per dividere
quei viveri con i loro compagni.
Fu però una risorsa di poca durata. Due giorni dopo i naufraghi erano ancora
alle prese colla fame e nell'impossibilità di procurarsi altro, poiché l'uragano
era tornato ad infuriare, ma un uragano di neve così violento da impedire a
quei disgraziati di uscire dalla capanna.
Il terzo giorno la loro situazione era disperata. La capanna era tramutata in un
ospedale. Ad eccezione del cappellano e di tre o quattro marinai, tutti gli altri
non erano più in grado di muoversi. Avevano le gambe gelate e cancrenite ed
i corpi coperti di piaghe schifose e così puzzolenti, che non si poteva resistere
presso di loro.
Il 22 febbraio un altro uomo cessò di vivere.
Il 26 un orso bianco fece la sua comparsa fra i banchi di ghiaccio. Il mastro
d'equipaggio e due marinai si diedero ad inseguirlo, sperando di abbatterlo a
colpi di scure e di banchettare colle sue carni; ma invano. Il mostro fuggì verso
terra e più non comparve.
Il 27, essendosi calmata la burrasca e cementati i banchi di ghiaccio, i naufraghi
decisero di raggiungere a qualunque costo le spiagge del Labrador. I meno
ammalati si caricarono di quelli più gravi, che non potevano in modo alcuno
reggersi sulle gambe, e la compassionevole carovana si mise in moto, trascinandosi
penosamente attraverso i banchi di ghiaccio.
La traversata si compì senza difficoltà, malgrado il freddo eccessivo. Cercarono ancora dei molluschi e delle conchiglie, poi si accamparono fra i crepacci
di una rupe.
Mentre stavano accomodando alla meglio gli ammalati, costruendo attorno a
loro dei ripari coi ghiacci e colla neve, udirono echeggiare un grido gutturale.
Padre Crespel, il mastro e due marinai si diressero verso il luogo d'onde era
partito quel grido e videro sorgere dietro un cumulo di neve un selvaggio coperto
di pelle d'orso, di statura bassa, ma tarchiato, colla pelle assai bruna,
spalmata di grasso, i lineamenti duri, angolosi.
- Un uomo! - esclamò il mastro. - Siamo salvi!...
- D'onde vieni? - gli chiese il padre Crespel con voce anelante.
Il selvaggio non rispose: guardava con viva curiosità quei quattro uomini coperti
di cenci incrostati di ghiaccio e così magri che parevano scheletri viventi.
Pareva sorpreso ed anche spaventato.
- D'onde vieni? - ripetè il cappellano. - Chiunque tu sia, abbi pietà di noi e
cerca di soccorrerci.
Fece per appressargli; ma il selvaggio, che forse credeva di aver da fare con
qualche spirito del mare, fuggì precipitosamente verso il nord.
Il cappellano ed il mastro si lanciarono dietro di lui, gridando che erano naufraghi
e che morivano di fame; ma invano. Il selvaggio, che correva come un
cervo, scomparve fra le colline di neve, né fu più riveduto.
- Stupido! - gli gridò dietro il mastro, furioso.
- Che quell'indiano non abbia mai veduto uomini di razza bianca? - chiese
padre Crespel.
- è impossibile, padre. Tutti gl'indiani del Labrador hanno avuto, più o meno,
dei rapporti cogli uomini della nostra razza.
- Ma come spiegare allora la sua fuga? Eppure non gli abbiamo fatto alcuna
minaccia.
- Quegli indiani sono molto superstiziosi, e quello ci avrà creduti spiriti del mare.
- Infatti siamo così ischeletriti e così stracciati da non avere un aspetto rassicurante,
mastro.
- Specialmente colle nostre lunghe barbe e coi nostri capelli arruffati.
- Che non ritorni più?
- Chi può dirlo?
- Che sia lontano il suo villaggio?
- Se sapessi in quale punto preciso noi abbiamo approdato, potrei dirvelo, padre;
ma non so dove ci troviamo.
- è popolata da molti indiani la costa meridionale del Labrador?
- Da pochissimi. Forse quell'indio veniva da molto lontano. Voi sapete che
sono grandi camminatori, e può aver percorso trenta leghe per venire a cercare
le foche. - Ecco un'altra speranza perduta - disse il cappellano, sospirando. - Come vivremo?
Chi potrà sopravvivere a questo disastro?... Ed il freddo non cessa, e
non abbiamo viveri!...
- Non ci resta che morire, padre.
- Non senza lotta.
- Su chi sperate ormai?
- Sulla selvaggina - rispose il cappellano a voce bassa e curvandosi verso terra.
- Zitti!... Guardate laggiù!...
Il mastro ed i suoi compagni volsero gli occhi nella direzione indicata e videro
uscire dal mare uno strano animale che rassomigliava un po' ad un gatto, lungo
un buon metro e coperto d'un pelame lucidissimo, morbido e folto. Sul dorso^aveva
delle strane protuberanze che si muovevano.
- è una lontra marina - disse il mastro sottovoce.
- V'ingannate. Non ho veduto mai delle lontre colla gobba, mastro.
- è una lontra, padre, ed una delle più belle. Quella pelliccia là vale almeno
mille lire.
- Ma quelle gobbe?
- Non sono gobbe: sono i piccini dell'animale. Quando le lontre nuotano in
mare usano portarseli sul dorso per non perderli.
- Potremo ucciderla?
- Cerchiamo di tagliarle la ritirata verso il mare.
Si divisero e, strisciando fra la neve, si diressero verso la costa.
La lontra era uscita dall'acqua e saliva la costa, cercando le pianticelle che
crescevano stentatamente fra i crepacci delle rocce, per farsi forse un covo.
Quando la videro lontana un centinaio di metri chiamarono i compagni. I
meno ammalati, udendo che vi era una lontra da prendere, accorsero in massa.
Il povero animale stretto da tutte le parti, non potendo più raggiungere il
suo elemento naturale, fu ben presto ucciso a colpi di scure.
Pesava oltre venticinque chilogrammi. Fu una vera risorsa, quella carne, pei
naufraghi, che morivano di fame.
Il mastro, diventato cuoco, somministrò agli ammalati un delizioso brodo, cucinando
un bel pezzo di carne entro una vecchia pentola di ferro, salvata fra
tante peripezie.
Quel pasto sostanzioso e sano fu di molto sollievo. All'indomani parecchi ammalati
migliorarono, essendo la carne fresca un vero portento per coloro che
sono colpiti dallo scorbuto; ma quel miglioramento fu di breve durata, poiché la fame tornò a piombare sul campo.
Invano il mastro, il cappellano e due o tre marinai, che erano sfuggiti ai tremendi
morsi del gelo, battevano i dintorni in cerca di selvaggina. Tornavano quasi
sempre colle mani vuote o con pochi molluschi, insufficienti a nutrire tutti.Il 28 febbraio un altro naufrago, ucciso dalla cancrena e dallo scorbuto, veniva
sepolto nella neve.	.
Ditrenta che erano sfuggiti al naufragio non restavano che undici.
Lo sgelo era cominciato; il tremendo inverno a poco a poco fuggiva dinanzi ai
primi tepori primaverili. I ghiacci che bloccavano quelle coste inospitali cominciavano
ad aprirsi con detonazioni tremende, paragonabili allo scroscio simultaneo
di parecchi pezzi d'artiglieria. I grandi ice-bergs capitombolavano,
sollevando dovunque le acque a prodigiosa altezza e sminuzzando sotto il loro
enorme peso i ghiacci minori; i banchi si spaccavano, sprigionando impetuosi
torrenti, e dalle alte coste della spiaggia scivolavano enormi massi di ghiaccio
verso il mare.
Fra le nevi cominciavano a spuntare timidamente le prime pianticelle della
flora artica, i ranuncoli, le sassifraghe, i muschi, le graminacee, le rosse
corolle dei tychnis, i piccoli garofani della neve, i vaghi papaveri dai petali
d'oro, le belle andromede, che tengono luogo alle eriche; e cominciavano
a spuntare le foreste di salici. Foreste!... Quali foreste nane!... Figuratevi che quei salici polari sono piccini, che con un cappello si copre un bosco
intero!
Quel ritorno alla buona stagione non aveva apportato però nessun miglioramento
nella triste situazione dei naufraghi. I disgraziati erano ancora accampati
sotto le sporgenze delle rocce, sempre in lotta colla fame, ridotti a veri
scheletri, colle gambe semigelate e incancrenite, i corpi coperti di piaghe
schifose, i volti gonfi e screpolati pei soffi gelidi del vento polare.
Pure vivevano ancora. Si erano sostenuti fino allora, mangiando molluschi e
ostriche, che il mastro ed il cappellano andavano cercando sulle sponde dei fi ords, ed una specie di zuppa, fatta con dei licheni, neri e lunghi, chiamati dagli
indigeni trippa di roccia.
Vivevano ancora, ma si sentivano ormai condannati a morire se un soccorso
non sopraggiungeva. Dio ebbe pietà delle loro sofferenze. Un dì, quando ormai
più non speravano che in una prossima morte, un uomo comparve nell'accampamento.
Era un altro indiano, ma di statura più alta del primo, coperto di pellicce ed
armato di fucile.
Padre Crespel ed il mastro, facendo uno sforzo disperato, si trascinarono fino a
lui, dicendogli con voce morente:
- Salvateci!... Noi moriamo di fame.
Quell'indiano portava nel suo carniere alcune provviste di biscotti ed un pezzo
di foca arrostita.
Dispensò generosamente la sua risorsa, che fu tosto divorata dagli undici naufraghi.
- D'onde venite? - chiese egli, che pareva assai commosso nel trovarsi dinanzi
a quegli uomini morenti di fame.
- Siamo i superstiti d'un vascello naufragato presso l'isola d'Anticosti - rispose
padre Crespel. - Aiutaci, guidaci presso la tua tribù.
- Vi condurrò - rispose l'indiano - ma siete ora troppo deboli per mettervi in
marcia.
- E lontano il tuo villaggio?
- A venticinque leghe di qui.
- è vicino a Mingan?
- In quella direzione.
- Sai che vi siano dei francesi in quella stazione?
- Sì, so che ve ne sono parecchi che si occupano della caccia delle foche.
- Se ci conduci colà, sarai ricompensato.
- Vi condurrò; ma tutti non potete seguirmi. I tuoi compagni non possono
camminare.
- è vero; ma verrò io e qualche mio compagno, poi torneremo con qualche
scialuppa a raccogliere gli ammalati.
- Vi condurrò a Mingan. Oggi caccerò per voi e domani ci metteremo in cammino.
L'indiano, che pareva un buon uomo, mantenne la parola. Essendo armato di
fucile, riuscì ad abbattere un grande numero di gazze marine, di gabbiani, di
oche bernide, di urie, ed anche due volpi argentate.
L'indomani all'alba, padre Crespel, il mastro ed un marinaio lasciavano i loro
compagni, promettendo di ritornare più presto che potevano. L'indiano li precedeva,
portando alcune provviste.
Il tempo si era rasserenato e la temperatura era mite: però la terra era ancora
coperta da un fitto strato di neve, e ciò rendeva assai malagevole la marcia.
Pure il cappellano ed i due marinai, facendo sforzi disperati, continuavano a
seguire l'indiano.
Camminarono tutto il giorno, inoltrandosi nella grande penisola, ed alla sera,
sfiniti, s'arrestarono ai piedi di una collina coperta di pini bianchi. L'indiano
però insisteva perché continuassero la marcia.
- è impossibile - disse il padre Crespel. - I lunghi patimenti ci hanno sfiniti.
-1 lupi ci possono assalire, se ci addormentiamo qui - disse l'indiano.
-- Veglieremo per turno e ci difenderemo. L'indiano parve assai contrariato da quella decisione: però non disse verbo. Si
recò sulla collina vicina a tagliare legna, sbarazzò un tratto di terreno dalla neve
ed accese un gran fuoco, mettendo ad arrostire un'oca bernida che aveva
uccisa durante la giornata.
Terminata la cena, si sdraiarono accanto al fuoco e s'addormentarono. L'indiano
però, più resistente alla fatica, vegliava, col fucile a portata della mano.
Non si era ingannato. I lupi non tardarono a comparire attorno al campo, empiendo
l'aria di ululati lugubri. Erano trenta o quaranta, tutti di taglia alta ed
affamati. Giravano e rigiravano attorno al fuoco, ma non osavano accostarsi
alla fiamma.
L'indiano per allontanare i più audaci, fu costretto a scaricare più volte il fucile.
Ai primi albori però s'allontanarono, riguadagnando la foresta di pini. Solo allora
i naufraghi poterono gustare un po' di sonno.
Quando si svegliarono, con loro grande sorpresa, non trovarono più l'indiano
accanto a loro.
Dove era andato? Si era allontanato per cercare di abbattere qualche selvaggina
per la colazione, od era andato alla scoperta, per assicurarsi sulla via che
dovevano prendere?
Provarono a chiamarlo; ma nessuna voce umana rispose. Il mastro, che cominciava a diventare inquieto, salì un'alta rupe, dalla cui cima potevasi dominare
un grande tratto di paese; ma l'indiano non lo vide in alcun luogo.
- Che ci abbia abbandonati? - disse il cappellano.
-- Ma per qual motivo? - chiese il mastro. - Non lo abbiamo trattato male noi,
e poi nulla deve temere dagli uomini bianchi.
- Ma dove volete che sia andato?
- Ecco quello che ignoro. Aspettiamo: chissà che non ritorni?
Attesero un'ora, poi due; ma l'indiano non comparve.
- Ci ha abbandonati - disse il mastro. - Miserabile!... Quale motivo lo ha
spinto a tradirci, dopo d'averci condotti fin qui?
- Che abbia avuto il timore di doverci trascinare tutti e tre fino al suo villaggio?
-- Non lo so; ma penso che, se vogliamo venire salvati, dobbiamo inseguirlo e
raggiungerlo a qualunque costo.
- Ma a quest'ora deve essere assai lontano.
- Cammineremo finché ci rimarrà un briciolo di forze.
- Ma non sappiamo da quale parte è fuggito.
-	Vi sono le sue tracce impresse sulla neve: seguiamole.
Quantunque fossero ancora digiuni, avendo l'indiano portato via le poche
provvigioni che avevano con loro, si misero animosamente in cammino, seguendo
le orme impresse sulla neve.
Camminarono lungamente, facendo sforzi disperati; ma l'indiano non compariva.
La sera li sorprese ad una grande distanza dall'accampamento del dì innanzi.
Non potevano più reggersi in piedi: la fame e la stanchezza estrema li
avevano vinti.
S'accamparono ai piedi di alcuni pini, divorarono alcuni licheni per ingannare
la fame e cercarono di addormentarsi. Fortunatamente i lupi li lasciarono in
pace.
All'alba il padre Crespel voleva far ritorno alla costa, temendo di smarrirsi, internandosi
sempre più nella penisola; ma il mastro vi si oppose recisamente.
- No - diss'egli. - Se noi ritorniamo alla costa, non faremo altro che accrescere
le sofferenze dei nostri poveri compagni. Continuiamo a seguire le tracce
dell'indiano: in qualche luogo termineranno.
- E se la sua tribù ci respinge, o ci maltratta? Vi sono degli indiani che odiano
gli uomini di razza bianca.
- Non importa: io continuo la strada, padre. Se siete stanchi riposatevi qui, o,
se volete, ritornate pure alla costa.
Ma...
In quell'istante udirono alcuni colpi di fucile echeggiare a circa mezzo chilometro
verso l'ovest.
- Degli spari!... - esclamò il mastro, facendo un balzo.
- Forse che vi sono dei cacciatori qui? - chiese il cappellano, vivamente commosso.
- Staremo per finire finalmente le nostre sofferenze?...
- Toh!... Un altro sparo!... - esclamò il mastro.
- Un altro ancora!... - esclamò il cappellano. - Dio sia ringraziato!
-Corriamo!... Corriamo!...
Tutti tre si slanciarono verso la direzione ove si udivano a echeggiare i colpi
di fucile, che annunciavano la presenza di esseri umani e quindi una salvezza
certa.
Erano sfiniti, esausti, ma pure continuavano a correre, sorreggendosi l'un l'altro,
cadendo, risollevandosi, trascinandosi come meglio potevano. Comprendevano
che, se si lasciavano sfuggire quella occasione, nessuno di loro, i compagni
compresi, si sarebbe più salvato.
Le detonazioni continuavano ad echeggiare, ad intervalli di mezzo minuto,
come se fossero dei segnali; ma si allontanavano verso l'est.
- Presto!... Presto!... - ripeteva il mastro con voce strozzata per la lunga corsa.
Ad un tratto il marinaio cadde. - Non posso più reggermimormorò.
- Avanti, per mille milioni di fulmini!... - urlò il mastro. - Bisogna fare un supremo
sfòrzo. Non odi che i colpi di fucile s'allontanano?
Lo rimise in piedi e lo trascinò in una corsa disperata. Ma anche il cappellano
non ne poteva più e non si manteneva in piedi che per uno sforzo eroico di
volontà. Già stavano per stramazzare tutti e tre nella neve, completamente sfiniti
da quella corsa furiosa, quando si trovarono improvvisamente dinanzi ad
un uomo, che disse a loro con voce tranquilla:
- Fermatevi. Okulè-Shon vi ospita nella sua capanna.
Quell'uomo era un indiano di alta statura, snello, dalla faccia lunga, il naso
aquilino, gli occhi neri, che avevano un non so che di selvaggio, capelli lunghi
e grossi, cadenti sulle spalle, ma adorni di penne di gazze di mare. Indossava un
vestito di pelli d'alce e d'orso bianco e teneva in mano un lungo fucile a pietra.
- Chi sei tu? - gli chiese il mastro. - Un amico, od un nemico?
- Io sono Okulè-Shon, capo della tribù degli occak e amico degli uomini bianchi
- rispose l'indiano.
- E noi siamo poveri naufraghi morenti di fame.
- Lo so.
- Lo sai!... - esclamarono con stupore il mastro e padre Crespel.
- So chi siete e d'onde venite - continuò l'indiano. - L'uomo che vi ha abbandonati
mi ha raccontato tutto.
- è nel tuo campo quel traditore? - urlò il mastro, furibondo.
- è mio suddito.
- E perché ci ha abbandonati?
- Vedendo i vostri compagni colpiti dallo scorbuto, aveva paura che quel male
si comunicasse agli uomini della tribù.
- Non aveva torto, mastro - disse il padre Crespel. - Ma che cosa significavano
quei colpi di fucile?
- Furono fatti sparare da me per guidarvi nel mio campo.
- Dunque tu ci aiuterai?
- Sì; ma mi guarderò bene dall'introdurre nel mio campo i vostri compagni
colpiti dallo scorbuto. La mia tribù è stata decimata l'anno scorso da quel fiero
male e ne ha avuto abbastanza.
- Noi non chiediamo che dei viveri, perché moriamo di fame, e una guida per
condurci a Mingan. Là vi sono dei francesi, e penseranno loro a soccorrere i nòstri disgraziati compagni.
- Avrete gli uni e l'altra. Seguitemi nell'accampamento.
In pochi passi giunsero nel campo indiano, il quale si componeva di una vastissima
capanna di tronchi di pino, rivestita di neve per conservare nell'interno
il calore. Era abitata da una dozzina di famiglie.
Gl'indiani fecero buona accoglienza ai naufraghi, i quali, per la prima volta in
quasi quattro mesi, poterono finalmente sfamarsi.
Riposarono due giorni presso quella tribù, poi il terzo giorno, guidati da un indiano,
si misero in cammino verso Mingan per invocare dei soccorsi pei loro
compagni lasciati alla costa.
In due giorni attraversarono le venti leghe che li separavano da quella stazione.
Per fortuna trovarono quella piccola colonia ancora popolata. Non è a dire
come furono accolti dai loro compatrioti e come questi furono larghi di cortesie.
Lo stesso giorno una scialuppa veniva equipaggiata, e padre Crespel ed il mastro,
con sei marinai ed una buona scorta di viveri e di medicinali, salpava per
recarsi in soccorso degli ultimi naufraghi del vascello affondato.
Mentre il padre Crespel ed i due marinai andavano in cerca di soccorsi, la situazione
dei loro compagni lasciati presso la costa peggiorava di giorno in giorno.
Ultimati i pochi viveri lasciati a loro dall'indiano, per la centesima volta si
erano trovati alle prese colla fame. Per colmo di sciagura, lo scorbuto faceva
strage fra di loro, e tutti, nessuno eccettuato, ne erano stati colpiti.
Da quel momento non erano più stati capaci di procurarsi viveri, nemmeno di
trascinarsi nel vicino fiora per cercare almeno i molluschi. Avevano tutti le
gambe colpite dal gelo, e parecchi le avevano incancrenite in tal guisa, che
non potevano nemmeno tenersi in piedi per quanti sforzi facessero.
Quelli che potevano ancora trascinarsi cercavano di aiutare i compagni, porgendo
loro da bere, e facevano a tutti coraggio, lasciando intravedere la speranza
di un pronto soccorso da parte del padre Crespel e dei due marinai.
Ma i giorni passavano e nessuno compariva, né dalla parte del fiume, né da
quella delle colline. Una cupa tristezza incominciò a impadronirsi di quei disgraziati:
credettero di essere stati abbandonati dai compagni, o che qualche
altra disgrazia fosse ad essi toccata.
Quello scoramento fu fatale. Le loro forze si spensero a poco a poco, e la morte
rifece la sua comparsa nel campo. Due uomini morirono in un solo giorno,
poi un altro il giorno appresso, un altro il terzo.
Non restavano che quattro; ma quattro scheletri viventi.
Il quinto giorno quei miseri, straziati da una fame feroce, divorarono le scarpe
dei loro compagni morti!... Il giorno seguente rosicchiarono quelle che avevano
indosso!... A tanto erano ridotti!... Il settimo giorno dalla partenza del padre Crespel si sdraiarono fra le rupi, rassegnati
a lasciarsi morire. Ormai avevano perduto ogni speranza.
Tuttavia un vago presentimento li animava ancora, e uno di loro volle fare
uno sforzo supremo per rivedere un'ultima volta il fiume. Trascinandosi colle
mani e coi piedi discese la costa, poi salì una rupe.
Era appena giunto sulla cima che lo si udì gridare:
- Una scialuppa!... Una scialuppa!...
Galvanizzati da quel grido, i suoi compagni lasciarono le rocce e, aiutandosi l' un l'altro, rattenendo i gemiti che a loro strappavano quegli sforzi disperati,
si trascinarono sulla rupe.
Colà giunti, scorsero verso l'alto corso del fiume un punto nero che ingrandiva
rapidamente. Non potevano ingannarsi: era proprio una scialuppa che proveniva
dall'est, ossia dalla direzione di Mingan.
- è il padre Crespel - gridarono tutti. - UrrahL. Urrah!...
Due lampi balenarono a prua della scialuppa, seguiti da due detonazioni.
- Sono essi!... - gridarono i naufraghi.
Poi, vinti dall'emozione, dalla fame e dal male, caddero ad uno ad uno, perdendo
i sensi.
Intanto la scialuppa s'avvicinava rapidamente, continuando a sparare fucilate
per attirare l'attenzione dei naufraghi; ma più nessun grido rispondeva a quella
chiamata.
Quella scialuppa era proprio quella montata dal padre Crespel, dai due marinai
e da sei francesi di Mingan.
Inquieti per non ricevere alcuna risposta, arrancarono con lena e, giunti alla
costa, accorsero al campo. Non trovarono che due cadaveri già mezzi putrefatti,
che erano rimasti insepolti.
Si misero a esplorate i dintorni e finalmente scoprirono i quattro superstiti.
Furono portati a bordo con mille precauzioni ed adagiati su alcune coperte,
poi vennero richiamati in vita con alcuni cordiali.
Tre poterono rispondere alle loro domande e narrare le ultime fasi di quello
spaventoso dramma; ma il quarto, più debole di tutti, spirò dopo aver bevuto
un bicchiere di acquavite.
Ritornati a Mingan, i superstiti a poco a poco migliorarono e finalmente guarirono
completamente. Essi andarono a stabilirsi, qualche tempo dopo, assieme
al mastro d'equipaggio, a Quebec, ove diventarono pacifici coloni, non
avendo più voluto affrontare il mare.
In quanto al padre Crespel s'imbarcò per la Francia, rivide il suo paese e divenne
più tardi cappellano nel corpo d'esercito del maresciallo di Maillebois.
Le grandi cacce nelle Sunderbunds indiane
Nel 1878, trovandomi ancorato a Diamond-Harbour, piccolo porto che si trova
alla foce dell'Hugly, ramo occidentale del Gange, il fiume sacro degli indiani,
le cui acque, secondo la credenza del paese, menano direttamente in cielo,
mi prese il capriccio di fare una gita nelle Sunderbunds, dove sapevo trovarsi
un vecchio inglese che godeva fama di aver ucciso più tigri che ingollati bicchieri
di whisky (forte bevanda assai amata dagli inglesi e dagli americani in
ispecie).
Per chi non lo sa, le Sunderbunds sono le grandi isole fangose che formano il
delta del Gange; ma quali isole! e quale sinistra fama godono! Immaginatevi
una distesa immensa di banchi solcati da miriadi di canali e di canaletti dalle
acque giallastre, entro cui imputridiscono le migliaia e migliaia di morti che
gli indiani affidano alle sacre acque del Gange. Non crediate però che dette
isole siano mancanti di vegetazione, anzi è un agglomerato intricato di bambù d'ogni specie, spinosi per lo più e che nello spazio di un solo mese raggiungono
l'incredibile altezza da diciotto a venti metri.
è là, fra quegli ammassi di vegetali, fra quelle putride emanazioni che sviluppano
il cholera, che vivono le grandi tigri reali, che scorrazza il brutale rinoceronte
dalla testa armata di un corno formidabile, sempre pronto a sventrare e
a distruggere, che galoppa il feroce bufalo dagli occhi iniettati di sangue e che
strisciano le innumerevoli specie di serpenti indiani, il velenosissimo cobra-capello,
il gigantesco pitone, che fra le sue spire soffoca e stritola persino la tigre,
e il rubdira mandoli, il cui morso fa, dicesi, sudare sangue.
Accompagnato dal mio fedele Simone, il bravo mozzo di bordo, e da un brutto
molango, un indiano nero, piccolo, gracile, che tremava sempre per la febbre
contratta nei pantani delle Sunderbunds, dopo tre ore di canotto sbarcavo a Baratala,
isola che si trova presso lo sbocco dell'Hugly, quasi di fronte a Sangor.
La spiaggia a prima vista pareva deserta, o per lo meno popolata da gran numero
di giganteschi trampolieri, che mi guardarono stupidamente, appollaiati sotto ai rami dei paletuvieri o fra le foglie del loto. Ecco là il grande airone, la
cicogna nera, l'ibis, che nell'India, invece di essere bianco, è bruno, e quel
brutto uccello dal collo spelato, dall'aria malinconica e malaticcia, che si chiama
arghiloJi, e che pare sia stato messo al mondo coll'unico scopo di pulire le
città indiane dalle immondizie e dalle carogne.
Sopra e intorno a quei trampolieri svolazzano a stormi le anitre braminiche, le
folaghe dalle penne color porpora o indaco, e i marangoni che di quando in
quando si precipitano nel fiume a pescare il mango, eccellente pesce, assai stimato
dalle popolazioni rivierasche.
Guidato dal mio molango, che non mi capiva che a mezzo di cenni, io e il mio
mozzo giungemmo in breve dinanzi ad una capanna di bella apparenza, ombreggiata
da un gruppo di palmizi tara e adorna di due o tre pelli di tigre messe
a seccare e che tramandavano un acuto odore di selvatico.
Udendoci a parlare, uscì un uomo, il quale ci salutò cortesemente, chiedendoci
lo scopo della nostra visita. Era questi un vecchio sui sessantanni, ma ancora
robusto, con gli occhi vivi, brillanti e il viso ombreggiato da un paio di grandi
baffi grigi.
Le numerose cicatrici che solcavano il suo viso, il suo braccio destro, che pareva
immobilizzato da una recente ferita, e la sua mano sinistra mutilata mi fecero
subito comprendere di trovarmi dinanzi a John Hakkart, il famoso cacciatore
di tigri.
Informatolo dello scopo della mia visita, John Hakkart si mostrò tutt'altro che
scontento, anzi si mostrò di una gentilezza squisita, promettendomi di soddisfare
la mia curiosità seduta stante. Fece portare da uno de' suoi servi una eccellente
bottiglia di brandy, riempì le tazze, caricò flemmaticamente la sua
vecchia pipa, e dopo d'averla accesa mi disse:
- Giacché lo desiderate, vi narrerò alcune delle mie avventure, possibilmente
le più interessanti. Se tornerete in seguito, ve ne racconterò altre.
Sorseggiò fino al fondo il suo bicchiere, poi, dopo di aver pensato alcuni istanti
come per raccogliere dei lontani ricordi, riprese:
- Alcuni anni or sono, cinque o sei per lo meno, mentre stavo percorrendo per
diporto le Sunderbunds meridionali, cacciando i grandi trampolieri, sbarcavo a
Raimatla, piccola isola che si trova non molto lontana dalla foce del Mangal,
che, come sapete, è uno dei canali del Gange.
«Mi ero appena accampato col mio fedele Baladagiri, un giovane bengalese che
mi accompagnava sempre nelle mie escursioni, quando giunsero alcuni molanghi
a dirmi che una tigre admikanevalla aveva attraversato il fiume Jor, prendendo
e divorando una povera donna che stava raccogliendo le frutta dei manghi.
«Una tigre admikanevalla è quella che ormai ha assaggiato la carne dell'uomo,
che d'ora innanzi non cercherà che vittime umane. Ordinariamente è una tigre
vecchia che, non possedendo più l'agilità necessaria per assalire di slancio
gli altri animali, s'imbosca su di un sentiero, aspettando l'uomo e la donna. è
la più pericolosa di tutte, forse, poiché spinge la sua audacia fino a entrare di
notte nei villaggi per rapire gli uomini che dormono all'aperto.
«Avevo cacciato più volte la tigre, anzi mi ero convinto che simile caccia non
è poi tanto pericolosa, come generalmente si crede, per un cacciatore che possieda
un certo sangue freddo e che è sicuro del suo colpo, poiché simili felini,
se non temono l'indiano, che è quasi sempre male armato e poco risoluto, fuggono
dinanzi all'uomo bianco munito d'un fucile. Non attaccano che di rado,
si difendono solamente quando vengono incalzate o ferite.
«Accettai la proposta di sbarazzare quei poveri indigeni dal pericoloso vicino,
e feci tosto i miei preparativi per la caccia.
«Attraversai il fiume e sbarcai di fronte all'isola, nella fitta e spinosa jungla
delle Sunderbunds. Non tardai a trovare le tracce della tigre, le quali si addentravano
in un fitto macchione di bambù tulda; queste tracce consistevano in
un gran numero di ossami, fra i quali ne distinsi non pochi appartenenti a
persone.
«Un puzzo nauseante come di carne corrotta e di selvatico veniva dal macchione,
segno evidente che là in mezzo si trovava il covo della fiera.
«Ispezionato il terreno, rimandai all'isola i molanghi che mi avevano seguito,
che mi sarebbero stati più d'impiccio che di utilità, e mi nascosi assieme al
mio bengalese dietro il tronco di un latania, specie di palmizio. Volevo attendere
la tigre al passo, poiché sarebbe stata una follia volerla snidare fra quei
bambù intricati e spinosi.
«La notte non tardò a calare, una notte oscura come la culatta d'un cannone
da ventiquattro, essendo il cielo coperto. Dai fetenti canali delle Sunderbunds, dove imputridivano i cadaveri degli indiani, trascinativi dalle acque del Gange,
si innalzava una nebbia pesante, carica di esalazioni pestifere. Non si udiva
altro rumore che il sordo gracchiare dei marabù, grossi uccelli armati d'un becco
robusto, che banchettavano sulle rive dei canali, rimpinzandosi della carne
dei morti.
«Cominciavo a trovare la mia posizione assai incomoda e a provare i primi
brividi della febbre, quando il mio bengalese, che stava sdraiato presso di me,
mi sussurrò agli orecchi: "La bàg, la tigre, si avvicina".
«Il mio uomo era stato per lungo tempo un sikkaro, ossia un battitore dei boschi
nelle cacce delle tigri: quindi non poteva essersi ingannato. Mi alzai lentamente
sulle ginocchia e colla carabina in mano, sperando di vedere la tigre
uscire dal macchione; ma nulla vidi, né nulla udii.
«"Rimanete qui, che io vado a scovarla" mi disse il bengalese. «Prese il suo fucile e si allontanò strisciando come un serpente. In pochi istanti
non lo vidi più.
«Passarono alcuni minuti di angosciosa aspettativa. Tutto d'un tratto il silenzio
della notte fu rotto da una fragorosa detonazione.
«Era il fucile del mio sikkaro: lo avrei distinto fra cento altri. Stavo per alzarmi,
quando udii un grido acuto, un grido straziante, che non scorderò se dovessi
vivere mille anni.
«Mi alzai come un pazzo, pallido, coi capelli irti, il cuore serrato come da una
mano di ferro, e mi precipitai verso il luogo d'onde era partita la detonazione. «Giunto sul limite d'una piccola spianata, vidi uno spettacolo orribile. Il mio
bengalese giaceva a terra, e sopra di lui stava la tigre, che lo aveva afferrato pel
capo, stritolandoglielo tra i formidabili denti.
«Mirai la fiera e le scaricai contro i due colpi della mia carabina. La vidi spiccare
un salto immenso e ricadere a terra senza vita.
«Quando raggiunsi il mio bengalese, questo non dava quasi più segno di vita.
Il suo cranio era stato sfracellato dai denti della tigre.
«Sentendomi vicino, il poveretto aprì gli occhi ed ebbe ancora la forza di chiedermi
con voce appena distinta: "Bàg mahrgaya? La tigre è morta?". «Gli risposi che l'avea uccisa. Un lampo di gioia balenò negli occhi del disgraziato,
ma si spense subito: era morto!»
John Hakkart rimase parecchi minuti silenzioso, assorto in quel doloroso ricordo,
poi, dopo d'aver riempito e vuotato la sua tazza, continuò con voce lenta
e monotona:
- Vi racconterò ora una terribile avventura che per poco non mi costò la vita.
Porto ancora le tracce di quella pericolosa caccia e potete vederle sul mio viso,
che sembra sia stato lacerato in tutti i versi dalle unghie d'una fiera. «L'anno scorso mi trovavo accampato sulle rive del Mangal nel mezzo di un banian
sacro, albero immenso che da solo forma un'intera foresta, poiché i suoi rami,
curvandosi verso terra, mettono radici trasformandosi in altrettanti tronchi. «I miei servi, due valorosi maharatti, figli della belligera razza che abita l'India
occidentale, avevano scoperto le tracce di un rinoceronte, grosso animale che
ha qualche cosa dell'elefante, ma violento, di una brutalità inaudita, coperto
da una pelle così spessa che sfida le palle delle migliori carabine, e mi ero piccato
di ucciderlo.
«Non vedendolo però comparire dopo quattro giorni di aspettativa, mi decisi
di andarlo a scovare e partii solo, fidando nella mia fedele carabina, che mai
non ha mancato al colpo.
«Percorsi la jungla in tutti i versi, lasciando fra le spine metà del mio vestito;
ma giunse la sera senza aver incontrato il colosso.
«Quando mi decisi a ritornare all'accampamento la luna era sorta e la notte
era calata.
«Camminai a lungo sotto i boschi, cercando di orientarmi; ma dopo d'aver camminato per parecchie ore mi convinsi che mi ero smarrito per quello immenso
labirinto di giganteschi vegetali.
«Quantunque fosse pericoloso passare la notte nella jungla e per le tigri e pei
miasmi, mi sdraiai ai piedi di un borasso, superbo albero le cui foglie sono disposte
a ventaglio e che viene assai apprezzato, ricavandosi dal suo succo una specie
di vino assai zuccherato: accesi la mia pipa e aspettai tranquillamente l'alba. «Erano trascorse alcune ore e stavo per chiudere gli occhi vinto dalla stanchezza
e dalla fame, quando la mia attenzione fu attirata da un leggero strofinìo. «Mi stropicciai vigorosamente gli occhi, lasciai cadere la pipa che si era spenta
e mi levai silenziosamente sulle ginocchia, raccogliendo il fucile. «Un pavone, che nell'India è l'emblema della dea Sarasvati, che protegge le
nascite e i matrimoni e perciò uccello sacro, si alzò dal mezzo di un gruppo di
bambù, mandando un grido di terrore. Era senza dubbio un avvertimento, e mi
tenni in guardia, sospettando la presenza di qualche animale pericoloso. «Poco dopo vidi uscire da un altro gruppo di piante un animale che dapprima
non potei distinguere, stante la fitta ombra proiettata dal borasso, ma che ben
presto riconobbi per un oscis, grazioso animale che tiene del cervo e del daino.
Senza dubbio si dirigeva verso il fiume per dissetarsi.
«Convinto che non fosse stato quell'inoffensivo animale a spaventare il pavone,
mi nascosi dietro il tronco dell'albero per osservare ciò che stava per succedere. «L'oscis si avanzava con precauzione e pareva inquieto, poiché alzava di frequente
il naso e fiutava l'aria. In quell'istante un colpo di vento portò fino a
me quell'acuto odore di selvatico che emanano le tigri. «"Stiamo in guardia" mormorai. "La tigre non è lontana." «Avevo appena terminato, che vidi una grande ombra slanciarsi fuori da una
macchia a piombare sulla groppa del grazioso cervo, il quale cadde sulle ginocchia
sotto il peso.
«Era una tigre reale, una delle più grandi che io ho veduto in mia vita. Con un
colpo d'artiglio squarciò i fianchi al povero ascis, rovesciandolo a terra esanime.
Fosse la rapidità dell'attacco, fosse la statura gigantesca della tigre o un
presentimento, provai una specie di paura ed esitai ad alzare la mia carabina.
Parve che la fiera avesse indovinato la mia presenza, poiché prima di accingersi
al pasto si volse dalla mia parte, facendo udire un sordo miagolìo, ma che
sembrava un basso ruggito, e fissando su di me i suoi occhi contratti in forma
di un'i e dai riflessi d'acciaio.
«Non esitai più. Alzai il fucile e, quantunque le mie braccia fossero agitate da
un tremolìo strano, feci fuoco. «Il primo colpo partì, ma il secondo rimase nella canna. Non ebbi il tempo di
cambiare la capsula, poiché vidi la tigre varcare con un solo salto la distanza
che ci separava e piombarmi addosso.
«Mi parve di aver ricevuto un colpo di mazza in mezzo al petto, e caddi stordito
all'indietro. Sopra di me mugolava la tigre, colla bocca aperta, gli artigli
cacciati nelle mie carni, pronta a stritolarmi il cranio. L'avevo solamente ferita,
e il suo sangue mi colava sul viso come una doccia calda. Mi tenni per morto,
e in quel supremo momento mi ricorse alla mente la disgraziata fine del
mio povero sikkaro. Nondimeno non volevo lasciarmi sbranare senza lotta, e
questa la impegnai: ma quale lotta!
«Avevo abbandonata la carabina, diventata inutile quanto un bastone, ma
avevo impugnato il kriss malese, specie di lungo pugnale dalla lame serpeggiante
e che portavo sempre alla cintola.
«Mi misi a vibrare colpi all'impazzata, cercando nel medesimo tempo di afferrare
la belva per la gola colla mano rimastami libera.
«La fiera ruggiva in modo orribile e tentava di stritolarmi il capo fra le sue possenti
mascelle; ma non le lasciavo tempo, gettandomi sempre indietro. «Quanto durò quella lotta disperata? Io non ve lo saprei dire. Mi ricordo ancora
confusamente di aver veduto la tigre traballare sotto un colpo di pugnale
che doveva averle spaccato il cuore, e poi stramazzare sopra di me. «All'indomani i miei due maharatti mi trovarono svenuto in una pozza di sangue,
colle spalle dilaniate, il viso tutto lacerato, quasi sepolto sotto la tigre,
che era morta sopra di me, dopo ben undici pugnalate. «Rimasi a letto più di un mese, ma finalmente guarii, e ora la pelle della fiera
mi serve da tappeto.»
Essendosi fatto tardi ed essendo le vicinanze delle Sunderbunds pericolosissime,
mi congedai dal gentile cacciatore, promettendogli di tornare all'indomani.
Mantenni la parola, e mi narrò parecchie altre pericolose avventure, che altre
volte trascriverò. Il terzo giorno però partimmo colla nostra nave alla volta di
Varauni, la capitale del Sultanato di Borneo.
John Hakkart ci seguì col suo canotto fino a Sangor, che è l'ultima isola dell'Hugly. Quando mi lasciò pareva commosso; forse presagiva la sua prossima fine
e sentiva che io non dovevo più rivederlo.
Infatti l'anno seguente, essendo ritornato in India, apprendevo la triste notizia
che il vecchio cacciatore era stato divorato da una tigre sulle sponde occidentali
del Mangal!
Gli antropofaghi del mare del Corallo
Dai più si crede che dopo l'occupazione di gran numero delle isole del grande
Oceano Pacifico da parte della Francia, dell'Inghilterra, della Spagna, degli
Stati Uniti e ultimamente della Germania, siano completamente scomparsi i
feroci divoratori di carne umana della Polinesia e della Micronesia.
Invece quei ributtanti ghiottoni, che erano diventati il terrore dei naviganti
di quell'immenso oceano, non sono del tutto scomparsi. Alla Nuova Zelanda,
alle isole degli Amici, alle Samoa, alle Pigi, da quindici, da venti o da
trent'anni, i banchetti di carne umana sono cessati dopo l'occupazione di quelle
isole, ma nel così detto mare del Corallo, che bagna le isole Lusiade, la Nuova
Brettagna, la Nuova Irlanda e le isole Salomone, le tribù antropofaghe sussistono
ancora.
Guai alle navi che le tempeste spingono su quelle scogliere corallifere!...
Quanti disgraziati equipaggi, dopo d'aver lottato contro il furore del mare, sono caduti sotto i denti di quei voraci isolani!... La lista delle vittime è lunga,
come sono molte le navi fracassatesi su quelle spiagge poco conosciute.
Ma il disastro più tremendo, più drammatico, che ha prodotto una grande impressione
in tutte le città australiane, e che ha scatenato le vendette delle autorità inglesi, è quello toccato alla Nuova Galega al principiare del 1884
Essendomi trovato a Sidney quando approdarono gli ultimi superstiti di quel disastro
raccapricciante ne potei finalmente raccogliere i più minuti particolari.
La Nuova Galega era salpata da San Giovanni di Guam, una delle principali
isole dell'arcipelago delle Marianne, diretta a Sidney con un carico di sete di
provenienza giapponese ed un numero ragguardevole di isolani di Lieu-Kieu, i
quali contavano di andare a lavorare le miniere d'oro della Nuova Galles meridionale.
Era un bel tre alberi, attrezzato a nave, della portata di milleseicento tonnellate,
varato sette anni prima nei cantieri di Manilla e di nazionalità spagnola. Lo comandava il capitano Fernando Ortega un audace ed istruito uomo di mare, e funzionava da secondo Esteban Balboa, un giovane ufficiale, ma che
sapeva per bene il conto suo, e che aveva già date prove di essere un valente
marinaio.
Le mie note non dicono a quanto ammontasse l'equipaggio, ma se la memoria
non mi inganna, fra marinai e passeggieri dovevano essere duecento o giù di lì.
Anzi mi rammento che l'«Australian Gazzette» portava appunto per titolo: «Duecento uomini divorati alle isole Salomone».
La traversata della Nuova Galega non doveva essere facile, dovendo il veliero
passare attraverso ad arcipelaghi poco noti e dove i coralli modificano annualmente
i dintorni delle coste ed il fondo dei canali, continuando la costruzione
e l'innalzamento di nuovi isolotti assai pericolosi.
Nessun pericolo vi era da temere attraverso alle isole Caroline, arcipelago già molto conosciuto dal capitano Ortega ma non poteva dirsi altrettanto attraverso
le isole dell'Ammiragliato, della Nuova Brettagna, della Nuova Irlanda,
delle Salomone e soprattutto dell'intricatissimo e male noto arcipelago delle
Rossel o delle Lusiade, il più prossimo alle coste australiane orientali.
Malgrado i pericoli che offriva quella lunga navigazione, il 24 gennaio la Nuova
Galega era giunta felicemente nello stretto della Nuova Irlanda quando un
avvenimento, che doveva avere disastrose conseguenze, scoppiò a bordo. I numerosi passeggieri si erano coricati da alcune ore, e sul ponte non erano rimasti
che gli uomini di quarto, quando, poco prima della mezzanotte, mentre
la nave si avanzava lentamente avvicinandosi alle prime isole dell'arcipelago
delle Salomone, un marinaio credette di scorgere un sottile filo di fumo uscire
dalle fessure del boccaporto maestro.
Spaventato, s'affrettò ad informare il secondo di bordo, il giovane Balboa, che
si trovava sul castello di prora, chiacchierando col mastro d'equipaggio. La cosa
era grave, poiché se era scoppiato l'incendio nella stiva, la nave aveva ben
poche probabilità di sfuggire ad un completo disastro.
Balboa, il mastro ed il marinaio s'affrettarono ad avvicinarsi al boccaporto e
videro infatti che del fumo sfuggiva attraverso il tavolato, spandendo all'intorno
un odore di bruciaticcio.
- è scoppiato il fuoco nella stiva - disse l'ufficiale, impallidendo. -- Che le sete si siano incendiate? - chiese il mastro.
- Non vi è più da dubitare.
- Ma in quale modo?
- Forse per l'imprudenza di qualche passeggiero. Non perdiamo tempo: avvertite
il capitano.
Il signor Ortega che stava dormendo tranquillamente nella sua cabina, fu
pronto ad accorrere in coperta, chiedendo a Balboa:
- è vero che bruciamo?...
- Il fuoco è nella stiva, capitano - rispose il secondo.
- è grave?
- Non lo sappiamo ancora.
- Speriamo di combatterlo prontamente. Quattro uomini al boccaporto, in
coperta i marinai tutti e si preparino le pompe.
- Devo far suonare l'allarme?...
- No, signor Balboa. I passeggieri lasciateli dormire per ora. Non farebbero altro
che accrescere la confusione. Spicciatevi, mastro!...
Un istante dopo tutto l'equipaggio era in coperta. Quei bravi marinai, apprendendo
la triste notizia, non si erano abbandonati ad alcun atto di disperazione,
anzi nemmeno ad un solo commento; erano saliti per lottare fino all'estremo
contro l'elemento distruggitore e con una calma ammirabile.
Mentre alcuni allestivano le pompe procurando di non far rumore per non attirare
in coperta i passeggieri, ed altri preparavano le manichelle e raccoglievano
i mastelli e le secchie, quattro uomini della cala si affrettavano a levare
le aste di ferro del grande boccaporto.
Il capitano ed il secondo ascoltavano con profonda attenzione, in preda ad
una viva ansietà.
Ad intervalli si udivano dei cupi ronzìi salire dalle profondità della nave, poi
degli scricchiolìi soffocati, quindi dei tonfi che parevano prodotti dalla caduta
dei puntali o delle traverse, e dei getti sempre più neri di fumo ed impregnati
dell'acre odore del catrame irrompevano dalle fessure.
- Spicciatevi! - diceva il capitano con voce rotta.
Le ultime sbarre furono finalmente strappate ed il boccaporto, sollevato da
una spinta irresistibile, fu rovesciato sulla coperta.
Tosto una fiamma immensa, gigantesca, irruppe dalla grande apertura e si allungò verso le vele dell'albero maestro, lanciando in aria nuvoloni di fumo e
nembi di scintille.
- Indietro! - aveva urlato il capitano, respingendo Balboa ed il mastro.
Quasi nel medesimo istante, nel ventre della nave, echeggiò un clamore assordante.
- Bruciamo!...
Aiuto!...
- Alle pompe!...
- Tutti sul ponte!...
Poi una valanga d'uomini seminudi, cogli occhi strambuzzati, i lineamenti alterati
dallo spavento, si rovesciò sulla tolda sbucando dai boccaporti di prora e
di poppa.
Erano gli emigranti giapponesi che l'incendio aveva scacciati dalle loro camerate. Quel torrente di persone, impazzite dallo spavento, si sparse pel ponte tutto travolgendo, marinai, manichelle e secchie, e si divise in due, parte ripiegando
sul castello di prora e parte sul cassero.
Domande, risposte, urla, gemiti, s'incrociavano attraverso i turbini di fumo e
le folate di scintille.
- Cosa succede?...
- Siamo perduti!...
- In acqua le scialuppe!...
- Non vogliamo arrostire!...
- Aiuto!... Soccorso!... Capitano!...
Il capitano Ottego, vedendo irrompere tutta quella gente, aveva impugnate
prontamente le sue pistole, risoluto a tenere in freno quegli isolani che minacciavano
di ritardare l'opera di estinzione. Si avanzò verso il cassero, che era
gremito di emigranti, gridando:
- Calma, ragazzi!... La nave non è ancora perduta, anzi spero di domare l'incendio.
Chi vuole lavorare per la salvezza comune si disponga alle pompe o
prenda parte alla catena dei mastelli, ma vi giuro che il primo che tocca le
scialuppe o che ingombra la tolda, lo uccido come un cane. A me, marinai!...
Tutti alle pompe!...
Alcuni emigranti, i più coraggiosi, balzarono sulla tolda, gridando:
- Ci siamo anche noi, capitano.
- Formerete la catena, ragazzi.
Gli altri, incoraggiati dall'esempio, a tre, a cinque, poi a dieci alla volta, lasciarono
il castello di prora ed il cassero, mettendosi a disposizione del capitano.
Tutti, comprendendo che la nave correva il pericolo di bruciare sotto i loro
piedi e di abbandonarli sui flutti di quel pericoloso mare, volevano tentare la
lotta contro l'elemento divoratore.
La Nuova Galega stava proprio per mancare sotto i piedi degli uomini che la
montavano. Non era che questione di ore, poiché ormai l'incendio si era sviluppato
così rapidamente da invadere tutta l'immensa stiva.
Chissà, forse covava da parecchio tempo e l'invasione dell'aria irrompente attraverso
il boccaporto lo aveva ravvivato con violenza straordinaria.
La lunga fiamma, dopo di aver minacciato di incendiare la velatura, si era abbassata,
ma tutta la stiva era in fuoco.
Attraverso ai nuvoloni di fumo e di scintille si vedevano guizzare in tutte le
direzioni vampe smisurate, le quali, di tratto in tratto, si slanciavano fuori dal
boccaporto, illuminando sinistramente il mare.
Sì udivano già i puntali a cadere, le traverse a capitombolare, ed i bagli ed i corbetti
scricchiolare, mentre all'esterno il catrame delle fessure bolliva e ribolliva. Il capitano e Balboa erano scesi nella camerate di prora e di poppa e le avevano
già trovate invase dal fumo. Senza dubbio le tramezzate cadevano a poco a
poco sotto le vampe distruggitrici.
-	La Nuova Galega ha le ore contate - disse Ortega con voce commossa. - Le
nostre pompe non riusciranno a vincere le fiamme.
- Allora vuol dire che noi siamo perduti - rispose il secondo. - Le nostre scialuppe
non possono contenere la metà degli emigranti, signore.
- Lo so, e perciò cercherò di spingere la nave verso l'isola più prossima.
- Siamo a sei miglia da Guadalcanar.
- Speriamo di raggiungerla.
- Ma dopo!... Non ci daranno addosso i selvaggi?
- Ci difenderemo come potremo.
Risalirono in coperta. I marinai e gli emigranti lavoravano con accanimento,
credendo di poter riuscire a vincere l'incendio.
Le pompe funzionavano rabbiosamente vomitando torrenti d'acqua sopra quella fornace ardente, e le secchie ed i mastelli si riempivano e si vuotavano senza
posa, passando di mano in mano agli uomini formanti le catene, ma pareva
che invece d'acqua cadesse nella stiva del petrolio o qualche altro liquido infiammabile,
poiché le vampe salivano sempre, come fossero ansiose di distruggere
anche l'alberatura.
Il capitano Ortega e Balboa, saliti sul castello di prora, esaminarono attentamente
l'orizzonte, e parve a loro di scorgere, confusa fra le tenebre, una massa
oscura che s'alzava verso l'est.
- è là l'isola - disse il secondo.
- Sì - confermò Ortega. - Il vento è debole, ma se l'alberatura non prende
fuoco, fra tre ore possiamo toccare la Guadalcanal.
- Resisterà tanto la Galega?
- Lo spero, Balboa. I nostri uomini pompano a tutta lena.
Non era necessaria alcuna manovra di velatura, trovandosi la nave sulla buona
rotta, diritta il filo dell'isola; bastava solo un mezzo giro di ruota del timone
per puntare la prora verso la costa più vicina.
I due comandanti, senza avvertire alcuno per tema che gli emigranti si spaventassero
di più, modificarono la rotta e la Nuova Galega, spinta da un leggero
vento che soffiava dal nord-ovest, si avanzò lentamente verso l'isola degli
antropofaghi che giganteggiava fra le tenebre.
Intanto l'incendio guadagnava sempre con rabbia incredibile. L'ampia stiva
del veliero era diventata un mare di fuoco, che nessun torrente d'acqua poteva
ormai domare.
Le sete bruciavano come fastelli di legna secca e tutto il legname del frappon
te, i puntali, le traverse, le tramezzate lo alimentavano. Il fumo irrompeva da tutte le parti: dai boccaporti, dalle uscite del quadro, dalla camera dell'equipaggio
e dai finestrini.
Il fuoco aveva ormai invaso le camerate, le cabine, la dispensa, i depositi dell'attrezzatura
ed avvampava a prora ed a poppa. Vi era il pericolo che la coperta,
priva dei sostegni, precipitasse da un istante all'altro in quella voragine ardente.
Già le tavole bruciavano i piedi nudi dei marinai ed il catrame delle commessure
bolliva e si riversava verso il centro della tolda, malgrado l'acqua scorresse da prora a poppa. Vi era anche il pericolo che l'alberatura, carbonizzata alla
base, precipitasse in coperta, immobilizzando la Nuova Galega.
Già quello di maestro di quando in quando scricchiolava e pareva che subisse
delle oscillazioni verso il tribordo, tendendo i paterazzi e le sartie di babordo.
D'improvviso una viva luce apparve sopra la nave fra le vele ed i cordami. Un
grande urlo echeggiò fra i duecento uomini che ingombravano la coperta della
Nuova Galega.
- Brucia la velatura!...
E pur troppo era vero!... Le scintille che irrompevano a ondate dalla voragine
fiammeggiante, avevano comunicato il fuoco alla gran gabbia dell'albero maestro.
Il capitano Ortega si slanciò in mezzo al ponte, tuonando:
- In alto i gabbieri!... Strappate la gran gabbia!...
Alcuni uomini, i più audaci, s'aggrapparono alle griselle col coltello di manovra
fra i denti, ma subito si videro scendere a precipizio.
- In alto!... - ripetè il capitano, con voce minacciosa.
La risposta l'ebbe pronta. Il grand'albero, consunto alla base dal fuoco, precipitava
con un orribile scroscio, spezzando, come se fossero semplici cordicelle,
i grossi paterazzi e le sartie.
Urla di terrore echeggiarono fra i vortici di fumo e di scintille.
- Tutti a babordo!...
- Attenti alle teste!...
- Siamo perduti!... è finita!...
Il grand'albero cadeva con strepito spaventevole, mentre i marinai abbandonavano
precipitosamente le pompe e gli emigranti si affollavano a tribordo,
aggrappandosi alle imbarcazioni.
Il pesante tronco andò a fracassare la murata di tribordo e parte del castello di
prora, immergendo nelle onde la punta e le vele di pappafico e di contropappafico.
La maestra e la gran gabbia bruciavano già, scoppiettando.
Una indescrivibile confusione accadde allora sulla tolda della Nuova Galego.
Marinai ed emigranti correvano all'impazzata lungo le murate, disputandosi
ferocemente le scialuppe.
Più nessuno obbediva ai comandi del capitano, del secondo e del mastro, e più
nessuno ritornava alle pompe. Ormai comprendevano che per la nave tutto
era finito.
D'improvviso la Nuova Galega provò una brusca scossa. Delle onde balzavano
lungo i bordi, muggendo e spumeggiando, e l'alzavano da prora a poppa.
Balboa, che si trovava sul cassero, cercando di respingere i marinai e gli emigranti,
si curvò sulla murata e guardò.
A tre o quattrocento metri scorgeva una costa, dalla quale si staccavano delle
file di scogliere. Dalle forti ondate correvano fra quelle punte rocciose, frangendosi
e rifrangendosi con fracasso.
- La risacca!... - tuonò. - Andiamo a toccare!...
Quasi nel medesimo istante la Nuova Galega, sollevata da un'onda, cadeva pesantemente
nel mezzo d'una scogliera, con un cupo rimbombo.
La chiglia e parte dei corbetti di tribordo si sfasciarono, mentre i due alberi di
trinchetto e di mezzana precipitavano sul ponte.
Le acque si scagliarono attraverso le squarciature invadendo la stiva.
Nell'interno della nave si udirono dei sibili acuti, degli stridìi, poi una immensa
nuvola di vapore acqueo irruppe violentemente dal boccaporto e la luce
dell'incendio si spense bruscamente.
In mezzo alle tenebre si udì la voce del capitano che diceva:
- è finita!... Gli scogli di Guadalcanar non ci lasceranno più!...
Le isole Salomone, su una delle quali era andata a fracassarsi la Nuova Galega,
formano un vasto arcipelago che si estende dal 4° al 10° di latitudine meridionale,
e dal 152° al 162° di longitudine orientale, su una lunghezza di duecento
leghe fra il sud-est ed il nord-ovest e una larghezza massima di cinquanta.
Cinque sono le isole maggiori: Cristoval, che è lunga ventisei leghe e larga
sette, e che è circondata da Catalina, dai gruppo delle Tre Suore, da Anna, da
Golfo e da Sesarga, tutte più piccole.
Guadalcanar che è lunga ventiquattro leghe e larga otto, situata al nord-ovest
di Cristoval, e che ha intorno a sé le isole Marr, Murray, Buena-Vista, Galera e
più oltre il gruppo delle Arsacieli.
Isabella, che è situata in mezzo all'arcipelago, è la più grande di tutte, avendo
trentacinque leghe di lunghezza e otto di larghezza, mentre Bougainville che
viene dopo per vastità è lunga trentacinque pure, ma è così stretta che sembra
una fascia di terra, essendo larga appena tre leghe.
Vengono in seguito Choiseul, grande quanto Cristoval, poi Winchelsea, Shortland,
Zana, Neurna e molte altre più piccole. Tutte queste isole sono di aspetto ridente, coperte di boscaglie di noci di cocco,
di alberi del pane, di betel, di cedri, di alberi gommiferi e di piantagioni di
canne di zucchero e di zenzero, in mezzo alle quali vivono gran numero di porci, di cani, di serpenti, di rospi grossi assai, forniti di una specie di cresta, e di
formiche grandissime, dai morsi crudeli.
Gli abitanti di quelle terre sono poi i più brutti, i più feroci ed i più abbietti di
tutta la famiglia umana.
Vanno affatto nudi e per ornamento non hanno che un pezzo d'osso passato
fra le cartilagini del naso o pochi braccialetti di conchiglie. Usano però talvolta
dipingersi di bianco con della polvere di calce.
Vivono come le fiere, ma hanno dei capi che godono una sconfinata potestà,
che possono prendersi tutto ciò che a loro aggrada, e che fanno uccidere coloro
che inavvertitamente calpestano la loro ombra!...
Molti sono gli equipaggi caduti nelle mani di quei feroci abitanti e tutti terminarono
allo spiedo o nei pentoloni a bollire colla salsa verde.
L'americano Morrell perdette quattordici dei suoi marinai che furono trucidati
sotto i suoi occhi, arrostiti e divorati, ma ritornato pochi mesi dopo con
nuovi compagni, ne fece una strepitosa vendetta, mitragliando villaggi e abitanti
in grande numero.
Anche Mendana, il primo navigatore che scoprì quelle isole, dovette far tuonare
le sue artiglierie, e dopo di lui anche tutti gli altri animosi che si recarono
a visitare quelle terre, Bougainville, Surville, D'Entrecasteaux ed altri.
Se i marinai e gli emigranti della Nuova Galega erano sfuggiti all'incendio,
correvano ora il pericolo di finire sotto i denti degli antropofaghi.
La nave era ormai irremissibilmente perduta, perché le scogliere le avevano
sventrato la carena, mentre le fiamme avevano rovinato tutto il resto, compresa
l'alberatura.
I	marinai e gli emigranti, passato il primo momento di spavento, vedendo
spegnersi bruscamente l'incendio sotto l'improvvisa invasione delle acque e
scorgendo la costa a poche gomene di distanza, avevano ricuperata la calma.
Erano almeno certi di non venire bruciati vivi, né di affondare assieme alla
nave.
Il capitano Ortega e Balboa si erano calati sui frangenti per vedere se vi era la
possibilità di far guadagnare la costa agli emigranti, non essendo rimasta intatta
che una sola scialuppa, e s'accorsero che al di là delle rocce si estendevano
vari banchi di sabbia che la bassa marea aveva lasciati scoperti.
- All'alba faremo il trasbordo - disse Ortega.
- Ma cosa faremo noi in quest'isola? - chiese Balboa.
- Per ora ci accamperemo.
- Ma ci lasceranno tranquilli i selvaggi? Voi sapete che quelli delle isole Saio
mone sono perfidi e che non hanno pietà dei naufraghi.
- Lo so, signor Balboa, ma cercheremo di costruire un piccolo campo trincerato,
e poi siamo molti e le armi non ci mancheranno.
- Temo, capitano, che siano le armi che mancheranno, poiché l'incendio ha
distrutto tutto il quadro di poppa.
- Ecco una perdita che potrà esserci fatale, ma cercheremo di non rimanere
molto tempo su questa isola. Coi rottami della Nuova Galega costruiremo una
grande zattera e tenteremo di raggiungere le coste orientali dell'Australia. Torniamo
a bordo, signor Balboa, e facciamo raccogliere i viveri sfuggiti all'incendio.
Risalirono sulla nave naufragata ed informarono gli emigranti che il trasbordo
era possibile. I marinai, guidati da Balboa e dal mastro, scesero nel quadro,
nella stiva e nelle camerate per raccogliere ciò che poteva essere utile.
Disgraziatamente l'incendio aveva divorato quasi tutto l'interno della nave.
Solamente parte della camera comune di prora e poche cabine erano state risparmiate
dall elemento distruttore e ben poche cose poterono raccogliere.
I viveri ritrovati fra le macerie del magazzino si riducevano ad alcune casse di
biscotti, ad alcuni barili di carne salata e di farina e ad alcuni sacchi di zucchero.
Era molto se si potevano nutrire quei duecento e più uomini per quattro o
cinque giorni.
Anche le armi rinvenute erano poche per poter sostenere un assalto da parte
dei selvaggi dell'isola. Erano stati trovati tre soli fucili, una mezza dozzina di
pistole, alcune sciabole e parecchie scuri. Anche le munizioni erano assai
scarse.
- Tristi condizioni - disse il capitano, quando potè fare l'inventario di tutto.
- Io non so come la finirà, se i selvaggi verranno ad assalirci. Signor Balboa,
radunate tutti sul ponte e cominciamo il trasbordo, ma abbiate la precauzione
di far prima avanzare gli uomini armati di fucili e di pistole.
Cominciava allora ad albeggiare. Ad oriente gli astri impallidivano rapidamente
e una luce rossa si diffondeva pel cielo, permettendo ai naufraghi di distinguere
le coste dell'isola ed i banchi.
La Nuova Galega era naufragata a quattrocento passi da una spiaggia coperta
di folte boscaglie di palme a ventaglio, di cocchi e di banani selvatici.
Non si vedeva alcuna capanna, né alcun canotto che indicassero la presenza
dei selvaggi su quella parte dell'isola, ma sotto le foreste poteva accampare
qualche tribù, ed era cosa prudente mandare innanzi degli uomini armati.Balboa radunò quindici marinai scelti fra i più robusti ed i più audaci, armati
dei fucili, delle pistole, delle sciabole e di alcune scuri e s'avanzò attraverso ai
banchi di sabbia, che la bassa marea aveva lasciati scoperti.
Giunto sulla sponda, battè il bosco per un raggio di cinquecento metri, accompagnato
sempre dai suoi uomini, ma non vide che poche coppie di kakatue, bellissimi uccelli colle penne bianche ed il capo sormontato da un grazioso
ciuffo color rosso fuoco.
Rassicurato dal silenzio che regnava, ritornò alla spiaggia, e avvertì il capitano
di cominciare il trasbordo.
Gli emigranti ed i marinai, che erano impazienti di lasciare il rottame, s'affrettarono
a scendere sui banchi, portando con loro le casse dei viveri, le vele sfuggite
all'incendio e molto legname per costruirsi alla meno peggio dei ricoveri.
Un'ora dopo i naufraghi della Nuova Galega si trovavano accampati sulla spiaggia di Guadalcanar.
Rizzate le tende, assestato l'accampamento, costruite all'intorno delle piccole
trincee coi rottami che le onde avevano spinte verso la spiaggia e scelti gli uomini
di guardia, il capitano Ortega radunò i marinai e gli emigranti a consiglio,
per decidere sul da farsi.
Espose a loro i gravi pericoli a cui erano esposti rimanendo su quell'isola abitata
dai più feroci antropofaghi della Polinesia, e l'impossibilità di arrestarsi colà per parecchi giorni per la scarsità dei viveri, aggiungendo che l'unica loro salvezza
consisteva nella costruzione di una o più zattere, colle quali avrebbero
forse potuto raggiungere le coste orientali dell'Australia.
Il consiglio del capitano fu accettato senza obbiezioni e la costruzione delle
zattere fu decisa senza perdita di tempo.
Essendo il mare tranquillo, s'affrettarono ad approfittarne. Mentre una parte
degli emigranti ed i marinai muniti delle armi da fuoco rimanevano a guardia
del campo, gli altri si recarono in massa attorno alle scogliere, guidati dal capitano
e dal secondo.
Gli uomini armati di scuri si posero tosto febbrilmente al lavoro, demolendo
le murate della nave, la coperta, le cabine risparmiate dal fuoco e tagliando gli
alberi ed i pennoni che dovevano servire alla formazione degli scheletri delle
zattere.
I due comandanti dirigevano il lavoro e insegnavano agli emigranti il modo
per costruire quei galleggianti.
Nessun grave avvenimento accadde durante quella prima giornata, e gli emigranti
ed i marinai poterono lavorare a loro comodo.
Alla sera una zattera era già costruita, lunga dodici metri e larga sei, capace di
portare una cinquantina di persone.
Quando i lavoranti tornarono a terra il capitano s'affrettò a chiedere se qualche selvaggio era stato scorto nelle vicine foreste, ma ebbe risposta negativa.
Pareva che quella parte dell'isola fosse proprio disabitata. Nondimeno furono
scelti gli uomini di guardia, per vegliare durante la notte.
Tutti si erano coricati sotto le tende e sotto le capanne improvvisate con rami
e foglie, e russavano tranquillamente da parecchie ore, quando furono improvvisamente
destati da acuti clamori che venivano dalla parte delle foreste.
Gli uomini di guardia avevano già dato l'allarme e qualche colpo di fucile era
rintronato sul margine dell'accampamento.
Mentre i marinai e gli emigranti, spaventati da quelle vociferazioni, balzavano
precipitosamente fuori dalle tende e dalle capanne, armandosi di quanto capitava
loro sotto le mani, il capitano Ortega e Balboa si erano slanciati verso le
sentinelle.
Non le avevano ancora raggiunte, che videro irrompere attraverso al campo
una fiumana d'orridi selvaggi armati di mazze e di lance dalla punta d'osso.
Erano trecento, quattrocento, forse cinquecento. L'assalto fu così improvviso,
che gli uomini di guardia ebbero appena il tempo di fare una scarica. Fu la prima
e l'ultima, poiché sparvero tutti sotto quella valanga d'uomini, uccisi dalle
pesanti mazze degli assalitori.
La resistenza era vana contro quell'orda di selvaggi, i quali balzavano innanzi
come una banda di tigri in furore, empiendo l'aria di urla acute, spaventevoli;
pure gli emigranti ed i marinai non cadevano senza difesa. Quantunque non
avessero avuto il tempo di radunarsi e si trovassero per la maggior parte armati
di semplici bastoni, si difendevano coll'energia della disperazione.
Divisi in vari gruppi, addossati alle tende e alle capanne, maneggiavano furiosamente
le scuri, le sciabole, i ramponi; ed i giapponesi, maestri nel maneggio
del bastone, non cadevano invendicati.
Ma, come si disse, nulla potevano contro il numero e contro le lance e le mazze
dei selvaggi e pur uccidendo degli assalitori, cadevano a dozzine. Ortega , Balboa, il mastro e dieci o dodici marinai, raccoltisi sulla spiaggia, cercavano
di far fronte agli antropofaghi. Essendo per lo più armati di sciabole e
di qualche pistola, poterono respingere gli assalitori, ma compresero tosto che
non potevano illudersi della vittoria.
In pochi minuti più di mezzi emigranti erano stati uccisi e gli altri si trovavano
in procinto di seguirne la sorte.
Tentarono un supremo sforzo per unirsi ad un gruppo di marinai, ma vennero
a loro volta respinti fino alla spiaggia e costretti poi a salvarsi sui banchi.
- Alla zattera! - urlarono i marinai.
- No - gridò Ortega. - Uno sforzo ancora, amici!
- Si salvi chi può! - risposero invece i suoi compagni e fuggirono attraverso ai
banchi, lasciandolo solo con Balboa. Rimanere ancora su quella spiaggia maledetta sarebbe stato un sacrifìcio inutile.
Ormai quasi tutti gli altri erano stati uccisi e gli antropofaghi si preparavano
ad accendere i fuochi per cominciare un mostruoso banchetto.
Il povero capitano ed il suo secondo, piangendo di rabbia e di dolore, furono
costretti a seguire i loro compagni, i quali avevano di già alzata la vela della
zattera e tagliate le funi che la univano al rottame della Nuova Galega.
Ebbero appena il tempo di issarsi sul galleggiante. Gli antropofaghi correvano
già sui banchi, scagliando nubi di lance.
Fortunatamente il vento soffiava dalla parte della spiaggia e la zattera potè prendere rapidamente il largo, inoltrandosi nel mare dei Corallo.
Prima però che perdessero di vista le spiagge maledette del Guadalcanar, i superstiti
poterono ancora scorgere giganteschi fuochi sui quali arrostivano i disgraziati
loro compagni.
Il viaggio di quei nove superstiti del numeroso equipaggio, attraverso agli arcipelaghi
delle Salomone, della Nuova Irlanda, della Nuova Brettagna e delle
Lusiadi, fu una lunga sequela di patimenti inenarrabili.
Non essendo stato imbarcato alcun cibo, quei disgraziati corsero parecchie
volte il pericolo di morire di fame e di sete, non osando sempre avvicinarsi alle
numerose isole che incontravano, per la tema di venire massacrati e poi divorati
da quelle crudeli popolazioni.
Non vissero che di noci di cocco e di frutta di alberi del pane, che raccoglievano
sulle deserte isole corallifere che si trovano in buon numero in quei paraggi.
Dio però ebbe pietà delle loro miserie. Ventidue giorni dopo quello spaventevole
disastro, i superstiti incontravano una nave olandese nelle vicinanze del
banco di Diana, a circa trecento miglia dalle coste orientali dell'Australia.
Furono tosto raccolti, nutriti, curati e condotti a Sidney, essendo la nave salvatrice
diretta in quell'importante città marittima.
Il governo inglese, incoraggiato dalla stampa, la quale intanto aveva aperte
sottoscrizioni a favore dei superstiti, raccogliendo somme ragguardevoli, non
tardò a vendicare le vittime.
Due incrociatori furono mandati nelle acque dell'isola di Guadalcanar, e bombardarono
tutti i villaggi della costa e distrussero gran numero di piantagioni.
Quantunque siano trascorsi dodici anni, è probabile che quei feroci mangiatori
di carne umana si rammentino ancora di quella sanguinosa vendetta.
